
<!DOCTYPE book PUBLIC "-//OASIS//DTD DocBook XML V4.1.2//EN"
	"http://www.oasis-open.org/docbook/xml/4.1.2/docbookx.dtd">

Perusopetuksen opetussuunnitelman perusteet 2014

Perusopetuksen opetussuunnitelman perusteet 2014

Sulo Aikio

2016-02-03Microsoft

Oahpahusráđđehus

Vuođđooahpahusa oahppaplána vuođuštusat 2014

Sisdoallu

LOHKU 9 GILLII JA KULTUVRII LAKTÁSEADDJI EARENOAMÁŠ GAŽALDAGAT 3

9.1. Sápmelaččat ja sámegielagat 3

LOHKU 10 GUOVTTEGIELAT OAHPAHUS 4

10.1 Guovttegielat oahpahusa mihttomearit ja oahpahusa lágideami vuolggasajit 4

10.1.1 Viiddis guovttegielat oahpahus 6

10.1.2 Gáržžit guovttegielat oahpahus 7

10.2 Báikkálaččat mearridanvuloš áššit 8

LOHKU 13 JAHKELUOHKÁT 1-2 10

13.4 Oahppaávdnasat jahkeluohkáin 1-2 10

13.4.1 EATNIGIELLA JA GIRJJÁLAŠVUOHTA 11

13.4.3 VIERIS GIELAT 18

LOHKU 14 JAHKELUOHKÁT 3-6 20

14.4 Oahppaávdnasat jahkeluohkáin 3-6 21

14.4.1 EATNIGIELLA JA GIRJJÁLAŠVUOHTA 22

14.4.3 VIERIS GIELAT……………………………………………………………………..31

LOHKU 15 JAHKELUOHKÁT 7-9 38

15.4 Oahppaávdnasat jahkeluohkáin 7-9 39

15.4.1 EATNIGIELLA JA GIRJJÁLAŠVUOHTA 40

15.4.3 VIERIS GIELAT  50

ČUOVUS 1 VUOĐĐOOAHPAHUSA DIEVASMAHTTI SÁMEGIELA OAHPAHUSA MIHTTOMEARIT, SISDOALUT JA OAHPPI OAHPPAMA ÁRVVOŠTALLAN 60

LOHKU 9 GILLII JA KULTUVRII LAKTÁSEADDJI EARENOAMÁŠ GAŽALDAGAT

Visot oahppiid oahpahusas čuvvot oktasaš, vuođđooahpahusa oahppaplánaid vuođuštusaid mielde gustovaš mihttomeriid ja vuođđojurdagiid. Oahppiid gielalaš gárvvisvuođaid ja kulturduogáža váldet vuođđooahpahusas vuhtii. Juohke oahppi giella- ja kulturidentitehta dorjot máŋggabealagit. Oahppiid bagadit dovdat, ipmirdit ja gudnejahttit juohke riikkalahttui vuođđolága mielde gullevaš vuoigatvuođa iežas gillii ja kultuvrii

.

Mihttomearrin lea bagadit oahppiid atnit árvvus sierra gielaid ja kultuvrraid ja maid ovddidit guovtte- ja máŋggagielatvuođa ja nu nannet oahppiid gielalaš diđolašvuođa ja metalingvisttalaš dáidduid. Skuvlabargui sáhttet gullat máŋggagielalaš oahpahusdilálašvuođat, main oahpaheaddjit ja oahppit geavahit visot gielaid, maid sii máhttet. Oahpahusas atnet ávkin oahppiid ja sin fuolaheaddjiid ja servoša dieđuid sin iežaset giella- ja kulturguovllu luonddus, eallinvugiin, historjjás, gielain ja kultuvrrain. Kultuvrralaš máŋggabealat lohkandáiddu sáhttá nannet mediabajásgeassimiin ja vuhtii váldimiin oahppiid ja sin bearrašiid mediakultuvrra.

Oahppiid oahpuid várás sáhttá dárbbu mielde gárvvistuvvot oahppanplána. Plána sisdoallá heivvolaš osiin seamma oassesurggiid go beavttálmahtton doarjaga várás gárvvistuvvon oahppanplána, mii govviduvvo vuollelogus 7.3.2.

Vuođđooahpahuslága mielde vuođđooahpahusas geavahuvvon giella lea suoma- dahje ruoŧagiella. Oahpahusgiellan sáhttá leat maiddái sáme-, romani- dahje seavagiella. Oahpahusgiellan sáhttá geavahit maiddái eará gielaid, go dat ii áitte oahppaplána vuođuštusain ásahuvvon mihttomeriid juksama.

9.1. Sápmelaččat ja sámegielagat

Sápmelaččaid oahpahusas earenoamáš mihttomearrin lea doarjut oahppiid bajásšaddama iežaset gillii, kultuvrii ja servošii ja maid addit sidjiide vejolašvuođa beassat sisa sápmelaš kulturárbái. Mihttomearrin lea lasihit oahppiid gárvvisvuođaid doaibmat sámegielat birrasis, oahppat sámegiela ja sámegillii.

Sápmelaččaid ruovttuguovllus ássi sámegiela máhtti oahppiid oahpahusa galgá addit eanaš osiin sámegillii

. Dalle go vuođđooahpahus lea sámegielat, de dan earenoamáš mihttomearrin lea nannet sámegiela máhttima ja giela geavaheami. Oahpahus vuođđuduvvá searvvušlaš oidnui gielas. Servoša lahttovuohta ja oasálašvuohta nanosmit, go oahppit ohppet geavahit giela servošii mihtilmas vugiin.

Sámegiela ja girjjálašvuođa oahpahusas váldet vuhtii sierra sámegielaid ja daid suopmaniid ja maid giela sisdoallan kultuvrralaš dieđuid. Oahppiid bagadit ipmirdit gielalaš válljemiid mearkkašumiid ja váikkuhusaid iežaset birrasii ja maid positiiva gulahallanvuoiŋŋa ráhkadeami dehálašvuođa oassin iežaset eallima hálddašeami ja gielalaš láhttenbajásgeassima. Go gielalaš dáiddut ovdánit, de oahppit ožžot gárvvisvuođaid oassálastit ja váikkuhit oktasaš áššiide ja mearrádusdahkamii. Oahpahus lasiha oahppiid áddejumi ja árvvusatnima iežaset giella- ja kulturduogáža mearkkašumis sihke alcceset, servošii ja servvodahkii ja maid eará eamiálbmogiidda.  Oahppiid bagadit ipmirdit ja atnit árvvus maiddái eará gielaid ja kultuvrraid.

LOHKU 10 GUOVTTEGIELAT OAHPAHUS

Skuvlla oahpahusgiella lea suoma- dahje ruoŧagiella ja muhtin dáhpáhusain sáme-, romani- dahje seavagiella. Oahpahusas sáhttá vuođđooahpahuslága mielde geavahit skuvlla aitosaš oahpahusgiela lassin maiddái eará giela, juos árvvoštallo ahte dat ii áitte oahppiid vejolašvuođa čuovvut oahpahusa. Sierranas oahpahusjoavkkus dahje skuvllas oahpahus sáhttá addojuvvot eanaš osiin dahje ollásit eará gielain. 

Vuođđooahpahuslága mielde oahpahusgiella meroštallá, man gillii eatnigiela ja girjjálašvuođa oahpahus addojuvvo

. Eatnigiela ja girjjálašvuođa oahppameari ja A1-giela oahppameari diimmuid sáhttá goittotge dárbbu mielde ovttastit stáhtaráđi ásahusa vuođul

. Ovttastuvvon diibmomearis galgá dalle unnimustá beali oahpahit skuvlla aitosaš oahpahusgillii.

Ruovttu ja skuvlla ovttasbarggu dorvudeami várás fuolaheaddjiide dárkkuhuvvon diehtojuohkin ja guovddášáššebáhpárat galget leat fidnemis skuvlla vuođđooahpahuslága mielde gustovaš oahpahusgillii ja dárbbu mielde maiddái skuvlla eará oahpahusgillii dahje oahpahusgielaide.

Oahpahusa sáhttá ollašuhttit viiddis guovttegielat oahpahussan, man sáhttá juohkit ruovttueatnama gielaid árramuddosaš dievaslaš giellalávgumii ja eará viiddis guovttegielat oahpahussii. Dan sáhttá addit maiddái gáržžit guovttegielat oahpahussan, man gohčodit dán oktavuođas gielladoarjaluvvon oahpahussan. Muhtimin guovttegielat oahpahusa ollašuhttet eará gillii go ruovttueatnama gielaiguin giellalávguma láhkái. Dákkár oahpahusa nugo maiddái vejolaš oanehutáigásaš giellalávgunprográmmaid atnet dán oktavuođas gullat eará guovttegielat oahpahusa ollái.

10.1 Guovttegielat oahpahusa mihttomearit ja oahpahusa lágideami vuolggasajit

Guovttegielat oahpahusain lea viggamuš juksat buorre ja máŋggabealat gielladáiddu sihke skuvlla oahpahusgielas ja čuozáhatgielas. Guovttegielat oahpahusa guhkesáigásaš mihttomearrin lea vuođu láhčin gielaid eallinahkásaš oahppamii ja maid gielaid ja kultuvrraid máŋggaláganvuođa árvvusatnimii. Guovttegielat oahpahusas oahppiide fállet autentalaš giellageavahanbirrasa. Mihttomearrái vigget lágidemiin eatnigiela ja girjjálašvuođa ja maid giellalávgungiela/čuozáhatgiela diimmuid lassin sierra oahppaávdnasiid oahpahusa goappáge gillii ja ávkinatnimiin guktuid gielaid skuvlla árggas maiddái oahpahusa olggobealde. Oahpahusa lágideaddji meroštallá báikkálaččat giellalávgungiela/čuozáhatgiela sisdoaluid ja diibmomeari. Giellalávgungiella/čuozáhatgiella lea dábálaččat seammás oahppi A1-giella.

Visot oahppaávdnasiin galgá juksat vuođđooahpahusa riikkaviidosaš oahppaplána      mihttomeriid.

Guovttegielat oahpahusas deattuhuvvá lunddolaš gulahallan ja vuorrováikkuhus, doibmengelbbolašvuohta ja oahppiid aktiivvalaš giellageavaheapmi. Oahppi vejolašvuođaid geavahit giela sierra oahppaávdnasiin sihke skuvlla oahpahusgielas ja giellalávgungielas/čuozáhatgielas dorjot diđolaččat. Skuvlla oahpahusgiella ja giellalávgungiella/čuozáhatgiella leat ollisvuohta, ja goappáge giela oahppama dorjot ovttasbarggus ruovttuiguin ja fuolaheaddjiiguin. Guovttegielat oahpahus vuhtto skuvlla oppa doaibmankultuvrras. Oahpahusa plánen ja ollašuhttin gáibida systemáhtalaš ovttasbarggu ja ságastallama sihke sierra oahppaávdnasiid oahpaheaddjiid ja maiddái skuvlla eará bargoveaga gaskavuođas.

Go sirdásit oahpahusas luohkáoahpahusas ávnnasoahpahussii, de sirdásanáigodaga lea buorre plánet oahpaheaddjiid gaskasaš ovttasbargun. Dalle guovttegielat oahpahusa ásahan earenoamáš gáibádusaid sáhttá váldit mihttomearálaš plánemiin vuhtii.

Oahpahusa joatkašuvvama ja sirdásanáigodagaid plánen gáibida ovttasbarggu maiddái čanusjoavkkuid gaskkas.

Giellalávgungiela/čuozáhatgiela oahpahus

Oahpahusa lágideaddji meroštallá báikkálaččat giellalávgungillii/čuozáhatgillii ásahahtti mihttomeriid ja sisdoaluid. Mihttomeriid ásaheamis lea vejolaš atnit ávkin ovdamearkka dihte Gielladáiddu dásiid govvidanskála. Giellalávgungiela/čuozáhatgiela oahpahusas ovddidit oahppiid gielladáiddu máŋggabealagit ja seammás váldimiin vuhtii sierra oahppaávdnasiid ásahan gáibádusaid gielladáidui.

Go oahppaávdnasiid oahpahus nuppástuvvá eanet doabalažžan, de dárbbašit maiddái váddásut áššeteavstta buvttadan- ja ipmirdandáidduid ja maid dáiddu ságastallat váttis fáttáin. Maiddái rievttesgielalašvuhtii giddejit fuomášumi ain eanet ja eanet. Giellalávgungiela/čuozáhatgiela ovdáneami dorjot ja čuvvot.

Eará oahppaávdnasiid oahpahus giellalávgungillii/čuozáhatgillii

Sierra oahppaávdnasiid oahpahus giellalávgungillii/čuozáhatgillii gáibida oahpaheaddjis gielladiđolaš ja giellapedagogalaš doaladumi ja maid doarvái buorre giellahálddašeami

. Dárbbašuvvo oktasaš suokkardeapmi das, makkár giellageavahankonvenšuvnnat ja makkáraš teavsttat leat guđege oahppaávdnasii mihtilmasat. Ná meroštallojit gielalaš mihttomearit sierra oahppaávdnasiin. Oahpahusas deattuhuvvet áiccalmasvuohta ja konkrehtalašvuohta, oahppiguovdilis bargovierut ja vuorrováikkuhanvuohki. Oahppiid roahkasmahttet geavahit giellalávgungiela/čuozáhatgiela sierra oahppaávnnassisdoaluid logadettiin. Mihttomearrin lea, ahte oahppit leat seamma áigge sihke giela oahppit ja giela geavaheaddjit. Oahppiid giellalávgungiela/čuozáhatgiela buvttadeami veahkehit oahpaheaddji ja eará oahppiid veardásašdoarjagiin.

Eará oahppaávdnasiid oahpahus skuvlla oahpahusgillii

Oahpahusas sihkkarasto, ahte oahppiid eatnigielat doahpagiid hálddašeapmi ja maid teavsttaid ipmirdeapmi ja buvttadeapmi ovdánit ahkebadjái gullevaš dássái maiddái sierra oahppaávdnasiid oahpahusas. Maiddái oahpahusas, mii addojuvvo skuvlla oahpahusgillii,  gáibiduvvo oahpaheaddjis gielladiđolaš ja giellapedagogalaš doaladupmi.

Čuovvuma ja árvvoštallama earenoamáš bealit guovttegielat oahpahusas

Árvvoštallan galgá addit oahpaheaddjái, oahppái ja fuolaheaddjiide máŋggabealagit máhcahaga oahppiid oahppaávnnashálddašeami ja gielladáiddu ovdáneamis oahpahussii meroštallon mihttomeriid ektui. Oahppi gielladáiddu ovdáneami goappáge gielas čuvvot sierra oahppaávdnasiin sihke visot oahpaheaddjiid ovttasbargun ja oahppiid iešárvvoštallamiin ja veardásašárvvoštallamiin. Dás sáhttá atnit ávkin ovdamearkka dihte Eurohpalaš giellalávkka.

Sierranas oahppaávdnasiid árvvoštallamis čuvvot vuođđooahpahusa dábálaš árvvoštallanvuođuštusaid beroškeahttá das, man gillii daid leat oahpahan. Árvvoštallamis váldet vuhtii maiddái giela ovdáneami sierra oahppaávdnasiin daid gielalaš mihttomeriid oasis, mat leat čálihuvvon báikkálaš oahppaplánii.

Vuođđooahpahusa loahppaárvvoštallamis giellalávgungiela dahje čuozáhatgiela mihttomeriid juksan árvvoštallo A1-giela loahppaárvvoštallama kriteraid vuođul. Ná dahkkojuvvo oahppiid ovttaveardásašvuođa dáhkideami várás nuppi dási oahpuide ozadettiin. Vejolašvuođaid mielde árvvoštallan čađahuvvo ovttasbarggus sierra oahppaávdnasiid oahpaheaddjiid gaskka. Loahppaduođaštusa oktavuođas oahppái sáhttá addit čuvvosa giellalávgumii dahje eará guovttegielat oahpahussii oassálastimis.

Oahppama ja skuvlavázzima doarjja guovttegielat oahpahusas

Pedagogalaš árvvoštallamiin ja doarjjadoaimmain váldet vuhtii guovttegielat giellaovdáneami ja suokkardit, man gillii ja makkár doarjaga sáhttá addit.  Vuođđooahpahuslága mielde oahppis lea vuoigatvuohta oažžut bagadeami ja doarvái doarjaga iežas oahppamii ja skuvlavázzimii dalán, go dárbu boahtá ovdan. Oahppi doarjaga dárbbu čuvvot jeavddalaččat, ja doarjaga addet dárbbu mielde. Dárkkuhus lea, ahte oahppi oažžu mihttomearálaš, bistevaš doarjaga dalán go dárbu boahtá ovdan. Oahppama ja skuvlavázzima doarjaga plánejit ovttasbarggus oahpaheaddjiid, oahppi ja oahppi fuolaheaddjiid ja maid oahppifuolahusa gaskavuođas.

10.1.1 Viiddis guovttegielat oahpahus

Ruovttueatnangielaid árradis dievaslaš giellalávgun

Ruovttueatnangielaid árradis dievaslaš giellalávgumiin dárkkuhuvvo dás áramustá golmmajahkásažžan ja maŋemustá ovdaoahpahusas álgi ja vuođđooahpahusa lohppii bisti prográmma, mas oassi oahpahusas lágiduvvo skuvlla aitosaš oahpahusgillii ja oassi nuppi ruovttueatnangillii dahje sámegillii. Dien namalas giela gohčodit dás giellalávgungiellan. Giellalávgunoahpahus lea dárkkuhuvvon eanas dakkár mánáide, geat eai hála namuhuvvon giela eatnigiellan.

Giellalávgungillii addojuvvon oahpahusa ossodat árradis dievaslaš giellalávgumis lea olles prográmma áigge unnemustá 50 % nu, ahte árrabajásgeassimis ja ovdaoahpahusas giellalávgungiela ossodat lea measta 100 %, jahkeluohkáin 1–2 sullii 90%, jahkeluohkáin 3-4 sullii 70% ja jahkeluohkáin 5-9 gaskameari mielde 50%. Ossodat rehkenasto jahkeluohká olles diibmomearis.

Visot oahppaávdnasiid vigget oahpahit vuođđooahpahusa bisttedettiin sihke giellalávgungillii ja skuvlla oahpahusgillii, muhto ii goappáge gillii oktanaga. Oahpaheaddjit doibmejit juogo skuvlla oahpahusgiela dahje giellalávgungiela mielde gielalaš mállen. Oahpaheaddjis lea ovttagielat rolla giellalávgunjoavkkus. Go oahpahusgiella molsašuvvá, de molsašuvvá dalle maiddái oahpaheaddji. Oahpahusmateriála lea seammagielat go oahpahus. Dehálaš lea, ahte oahppi juksá doarvái buorre gielladáiddu sierra oahppaávdnasiid mihttomeriid juksama várás. Giellalávgumis dorjot goappáinge oahpahusas adnojuvvon ruovttueatnangielain oahppi kulturidentitehta čiekŋuma. Ruovttueatnama gielaid lassin dorjot eará gielaiguin ja kultuvrraiguin deaivvadeami ja nannejit dánu oahppi máŋggagielat ja kultuvrralaččat máŋggadássásaš identitehta positiivvalaččat.

Eatnigiella ja girjjálašvuohta -oahppaávdnasis ja giellalávgungielas leat muhtin muddui oktasaš mihttomearit ja sisdoalut. Eatnigiela ja girjjálašvuođa ja maid giellalávgungiela oahppaplánaid gárvvistit oahpaheaddjit ovttas nu, ahte visot eatnigiela ja girjjálašvuođa sisdoalut šaddet gokčojuvvot ja mihttomeriid lea vejolaš juksat. Eatnigiela ja girjjálašvuođa oahpahusa ja maid giellalávgungiela oahpahusa gaskkas lea sirdásanváikkuhus áinnas go giellalávgungiela oahpahusa diibmomearri lea stuoris ja oahpahus álggahuvvo árrat. Lohkat ja čállit oahpaheapmi dáhpáhuvvá jahkeluohkáin 1-2 dušše fal giellalávgungillii. Oahppi giellalávgungiela ovdáneami doarjuma várás oahpahusa lágidit nu, ahte oahppit ožžot sihke lohkanávdnasiin ja dáido- ja dáiddaávdnasiin doarvái oahpahusa giellalávgungillii. Sirdásanváikkuhusa mearri molsašuddá sisdoallofáttáid mielde. Sisdoaluid plánemis sáhttá atnit ávkin eatnigielalágan dahje sisafárrejeaddjiide dárkkuhuvvon suoma-/ruoŧagiela oahppameriid.

Eará viiddis guovttegielat oahpahus

Eará viiddis guovttegielat oahpahusas geavahit skuvlla oahpahusgiela lassin ovtta eará giela dahje eanetge eará gielaid. Oahpahusas geavahuvvon eará giela gohčodit dás čuozáhatgiellan.

Viiddis guovttegielat oahpahusain dárkkuhit oahpahusa, mas uhcemustá 25 % vuođđooahpahusa olles oahppameari oahpahusas lágiduvvo čuozáhatgillii. Ossodaga rehkenastet olles diibmomearis dain jahkeluohkáin, main viiddis guovttegielat oahpahusa ollašuhttet. Viiddis guovttegielat oahpahus sáhttá álgit jo ovdaoahpahusas ja bistit miehtá vuođđooahpahusa dahje dušše oasi das.

Viiddis guovttegielat oahpahusa oahppiid gielladuogáš sáhttá maiddái molsašuddat stuorrát. Muhtun oahppiid eatnigiella ii leat oktage oahpahusgielain. Oassi oahppiin boahtá olgoriikkain skuvlii vuođđooahpahusa nu maŋŋidis muttus, ahte oahppasisdoaluid studeren suoma-/ ruoŧagillii buktá sidjiide váttisvuođaid. Juos dáid oahppiid ii man nu sivas sáhte láidet ráhkkanahtti oahpahussii, de sidjiide fállet eará doarjjadoaimmaid (geahča lohku 7 Oahppama ja skuvlavázzima doarjja).

Oahppit, geaid eatnigiella lea soames eará go skuvlla oahpahusgiella, lohket dávjjimusat suoma-/ ruoŧagiela nubbin giellan -oahppameari. Dáid oahppiid gielladáiddu ovdáneapmái galgá giddet earenoamáš fuomášumi, juos čuozáhatgielat oahpahusa ossodat olles oahpahusas lea stuoris.

Oahppaplána gárvvistettiin lea dehálaš smiehttat dan, makkár oahppaávdnasiid dahje sisdoaluid lea jierpmálaš oahpahit čuozáhatgillii. Dasa lassin galgá suokkardit, leago oassi oahppaávdnasiid sisdoaluin dakkár, ahte daid lohkan suomagillii dahje ruoŧagillii livččii earenoamáš dehálaš, vai oahppi juvssašii buriid doaibmangárvvisvuođaid suopmelaš servvodagas.

Juos čuozáhatgielat oahpahusa mearri lea stuoris, de galgá fuolahit das, ahte oahppiid suomagielat/ruoŧagielat doahpagiid hálddašeapmi ja maid hástaleaddji áššeteavstta ipmirdeapmi ja buvttadeapmi ovdánit buorre dássái maiddái sierra oahppaávdnasiid oahpahusas.

Guovttegielat oahpahusa ferte lágidit nu, ahte visot oahppit sáhttet juksat vuođđooahpahusa áigge joatkkaoahppogelbbolašvuođa nuppi dási oahpahussii.

Skuvllain, main oahpahusa lágidit guovtte gillii dahje eanet gielaide, lea dávjá gielaid ja kultuvrraid stuorra girjjatvuohta nu oahppiid go skuvlla bargoveagage gaskavuođas. Dát addá ollu vejolašvuođaid buktit gielaid ja kultuvrraid ovdan skuvlla árggas, ovddidit kultuvrraid deaivvadandáidduid ja biebmat máŋggagielatvuođa. Seammás dat ásaha skuvlii hástalusa doarjut guđege oahppi máŋggagielat ja kultuvrralaččat máŋggadássásaš identitehta positiivvalaččat.

10.1.2 Gáržžit guovttegielat oahpahus

Gielladoarjaluvvon oahpahus

Gielladoarjaluvvon oahpahusain dárkkuhit dás oahpahusa, mas vuollái 25 % oahppaávdnasiid sisdoalus oahpahit eará go skuvlla oahpahusgillii. Ossodat rehkenasto olles diibmomearis dain jahkeluohkáin, main ollašuhttet gielladoarjaluvvon oahpahusa. Gielladoarjaluvvon oahpahus sáhttá leat jo ovdaoahpahusas, ja dat sáhttá bistit olles vuođđooahpahusa áigge dahje dušše oasi das.

Gielladoarjaluvvon oahpahusa mihttomearit sierra oahppaávdnasiid oahpahusa ja oahppanbohtosiid oasis leat vuođđooahpahusa nogadettiin seammát go dakkár vuođđooahpahusas, mii ii leat gielladoarjaluvvon. Gielladoarjaluvvon oahpahus movttiidahttá ja aktivere oahppiid čuozáhatgiela geavaheapmái aitosaš giela diimmuid lassin.  Gielalaš mihttomeriid heivehit gielladoarjaluvvon oahpahusa mearrái.

Báikkálaččat mearridanvuloš áššit

Juos oahpahusa lágideaddji fállá guovttegielat oahpahusa muhtin hámis, de oahpahusa lágideaddji mearrida ja govvida oahppaplánas

geasa guovttegielat oahpahus lea dárkkuhuvvon ja mat leat oahppin váldima  vuođđojurdagat

mii lea giellalávgungiela/čuozáhatgiela ja skuvlla oahpahusgiela diibmojuohku

mat oahppaávdnasat dahje oahppaávdnasiid sisdoallosuorggit oahpahuvvojit skuvlla oahpahusgillii ja mat giellalávgungillii/čuozáhatgillii; juos dili lea dárbu dárkkistit guđege lohkanjagi oasis sierra, de oahppaplánas meroštallo, mo dárkkisteapmi čađahuvvo ja mo ášši govviduvvo lohkanjahkeplánas

mat leat giellalávgungillii/čuozáhatgillii oahpahuvvon oahppaávdnasiid gielalaš guovddášmihttomearit

mat leat giellalávgungiela/čuozáhatgiela mihttomearit ja sisdoalut jahkeluohkáid mielde.

Dasa lassin árradis dievaslaš giellalávguma oasis mearriduvvo ja govviduvvo

mat eatnigiella ja girjjálašvuohta -oahppaávdnasa sisdoallosuorggit oahpahuvvojit skuvlla oahpahusgillii ja mat fas giellalávgungillii.

Dasa lassin viiddis guovttegielat oahpahusa oasis mearriduvvo ja govviduvvo

mo lágiduvvo dakkár oanehisáigge Suomas ássi oahppiid oahpahus, geat eai bastte studeret oahpahusgillii eaige čuozáhatgillii

geavahuvvojitgo oahppin váldimis heivvolašvuođa iskosat ja mii daid váikkuhus lea oahppin váldimii.

Oahpahus jahkeluohkáin

1-2

LOHKU 13 JAHKELUOHKÁT 1-2

13.4 Oahppaávdnasat jahkeluohkáin 1-2

Dáin oahppaplána vuođuštusain meroštallojit oahppaávdnasiid ulbmil, mihttomearit ja mihttomeriide laktáseaddji guovdilis sisdoallosuorggit. Dasa lassin meroštallojit mihttomearit, mat gusket oahppanbirrasiidda ja bargovieruide ja maid bagadeapmái, sierranahttimii ja doarjagii ja oahppama árvvoštallamii laktáseaddji earenoamáš oaidninvugiide guđege oahppaávdnasis.

Oahppaávnnasosiin geavahuvvojit oanádusat. Mihttomearit leat nummeraston T1, T2 jna. Mihttomeriide laktáseaddji sisdoallosuorggit leat nummeraston S1, S2 jna. ja daidda čujuhuvvo mihttomearretabeallain. Viiddis máhttosuorggit leat nummeraston L1, L2 jna. ja daidda čujuhuvvo oahppaávdnasiid mihttomearretabeallain.

L1 Jurddašeapmi ja oahppat oahppan

L2 Kultuvrralaš máhttu, vuorrováikkuhus ja olggosbuktin

L3 Alddis fuolaheapmi ja árgadáiddut

L4 Máŋggalohkandáidu

L5 Diehto- ja gulahallanteknologalaš máhttu

L6 Bargoeallindáiddut ja fitnodatdoallu

L7 Oassálastin, váikkuheapmi ja suvdilis boahttevuođa huksen.

EATNIGIELA JA GIRJJÁLAŠVUOĐA SIERRA OAHPPAMERIID JA NUPPI RUOVTTUEATNANGIELA LOHKANEatnigiella ja girjjálašvuohta -oahppaávdnasii leat dáin oahppaplána vuođuštusain meroštallon guoktenuplohkái sierra oahppameari, mat leat čuovvovaččat: suomagiella ja girjjálašvuohta, ruoŧagiella ja girjjálašvuohta, sámegiella ja girjjálašvuohta, romanigiella ja girjjálašvuohta, seavagiella ja girjjálašvuohta, oahppi eará eatnigiella, suoma- ja ruoŧagiella nubbin giellan ja girjjálašvuohta, suoma- ja ruoŧagiella sámegielagiidda ja maid suoma- ja ruoŧagiella seavagielagiidda. Oahppi eará eatnigiellan lea vejolaš oahpahit oahpahusa lágideaddji fálaldahkan ja fuolaheaddji válljejupmin soames ovddabealde namutkeahtes eatnigiela olles eatnigiela ja girjjálašvuođa diibmomeriin dahje stáhtaráđi ásahusa 422/2012 8 § mielde lágiduvvon. Dasa lassin sierranas ruhtademiin sáhttá fállat oahppi iežas eatnigiela oahpahusa. Nuppi ruovttueatnangielas leat ruoŧa- ja suomagielas meroštallon A- ja B-oahppamearit ja maid guovttegielat oahppiide dárkkuhuvvon eatnigielalágan oahppamearit.

Oahppi studere eatnigiella ja girjjálašvuohta -oahppaávdnasis ja nuppi ruovttueatnangielas čuovvovaš tabeallas namuhuvvon oahppameriid dađi mielde go oahpahusa lágideaddji fállá ja oahppi fuolaheaddji vállje. Tabeallas oahppi eatnigielain dárkkuhit skuvlla oahpahusgiela (suoma-, ruoŧa- ja sámegiela) dahje eará giela, man fuolaheaddji lea almmuhan.

Oahppi eatnigiella

Eatnigiela ja girjjálašvuođa oahppamearri

Nubbi ruovttueatnangiella

 

oktasaš

oktasaš

válljenvuloš

suomagiella

suomagiella ja girjjálašvuohta

ruoŧagiella

-

ruoŧagiella

ruoŧagiella ja girjjálašvuohta

suomagiella

-

sámegiella

sámegiella ja girjjálašvuohta ja maid suoma- dahje ruoŧagiella sámegielagiidda

-

suoma-dahje ruoŧagiella

sámegiella

suoma- dahje ruoŧagiella ja girjjálašvuohta ja maid sámegiella ja girjjálašvuohta

ruoŧa- dahje suomagiella

 

romanigiella

suoma- dahje ruoŧagiella ja girjjálašvuohta ja maid romanigiella ja girjjálašvuohta

ruoŧa- dahje suomagiella

-

seavagiella

seavagiella ja girjjálašvuohta ja maid suoma- dahje ruoŧagiella seavagielagiidda

-

ruoŧa- dahje suomagiella

eará eatnigiella

eará eatnigiella olles eatnigiela ja girjjálašvuođa diibmomeriin dahje VA422/2012 8 § mielde lágiduvvon ja maid suoma- dahje ruoŧagiella nubbin giellan

-

ruoŧa- dahje suomagiella

13.4.1 EATNIGIELLA JA GIRJJÁLAŠVUOHTA

GIELLABAJÁSGEASSIN

Gielladáiddu ovdáneapmi álgá árramánnávuođas ja joatkašuvvá eallinahkásaš proseassan. Máŋggagielat kompeteansa ovdána ruovttus, skuvllas ja astoáiggis. Dat čohkiida eatnigielaid ja eará gielaid ja maid daid suopmaniid sierradássásaš dáidduin. Skuvllas gielaid oahpahusa vuolggasadjin lea giela geavaheapmi iešguđetlágan dilálašvuođain. Dat nanne oahppiid gielladiđolašvuođa ja sierra gielaid báldalas geavaheami ja maid máŋggalohkandáiddu ovdáneami. Oahppit ohppet dahkat fuomášumiid sierragielat teavsttain ja vuorrováikkuhusa geavadiin, atnit gielladieđu doahpagiid teavsttaid dulkomis ja atnit ávkin iešguđetlágan vugiid oahppat gielaid. Oahppit geavahit sierra gielaid dáidduset buot oahppama doarjjan sierra oahppaávdnasiin. Oahppiid bagadit lohkat gielladáidoseaset heivvolaš teavsttaid ja skáhppot studeremis dárbbašlaš dieđu sierra gielaiguin.

Oahppiid bagadit gávnnahit sihke iežaset ja earáid gielalaš ja kultuvrralaš identitehtaid máŋggadássásašvuođa. Maiddái unnitlogugielaid ja áitatvuloš gielaid mearkkašumi buktet ovdan oahpahusas. Oahpahus doarju oahppiid máŋggagielalašvuođa ávkinatnimiin buot, maiddái oahppiid astoáiggis geavahan gielaid. Oahpahus nanne oahppiid luohttámuša iežaset návccaide oahppat gielaid ja atnit vátnage gielladáiddu roahkkadit. Giellabajásgeassima eaktun lea sierra oahppaávdnasiid ovttasbargu.

Oahppaávdnasa ulbmil

Ulbmilgovvádus, oahppanbirrasiidda ja bargovugiide laktáseaddji mihttomearit ja maid bagadeapmi, sierranahttin ja doarjja ja velá oahppi oahppama árvvoštallan gusket visot eatnigiella ja girjjálašvuohta -oahppaávdnasa oahppameriide.

Eatnigiela ja girjjálašvuođa oahpahusa ulbmilin lea ovddidit oahppiid giella-, vuorrováikkuhan- ja teakstadáidduid ja láidet sin beroštišgoahtit gielas, girjjálašvuođas ja eará kultuvrras ja šaddat diđolažžan iežaset birra gulahallin ja giellageavaheaddjin. Oahppiid árgga giella- ja teakstadáidduid viiddidit nu, ahte sii ožžot gárvvisvuođaid áicagiid ja albmonemiid doabalažžan dahkamii,  iežaset jurddašeami gielladeapmái ja luovvannávccaset ovddideapmái.

Eatnigiela ja girjjálašvuođa oahpahus vástida ovttasbarggus eará oahppaávdnasiiguin ja ruovttuiguin oahppiid giellabajásgeassimis ja veahkeha sin ráhkadit gielalaš ja kultuvrralaš identitehta máŋggakultuvrralaš ja medialuvvan servvodagas. Eatnigiella ja girjjálašvuohta lea máŋggadieđalaš dáido-, diehto- ja kulturoahppaávnnas. Oahpahus vuođđuduvvá viiddis teakstaipmárdussii. Guovddážis leat máŋggahámat teavsttaid dulkoma ja buvttadeami ja maid dieđu skáhppoma ja juohkima dáiddut. Ahkebadjái ja gielladáidui heivvolaš girjjálašvuohta nanne luovvannávcca ja miellagovahusa máŋggabealat ovdáneami ja viiddida oahppiid áddejumi iežaset gielalaš olggosbuktima vejolašvuođain. Girjjálašvuohta ovttasta oahppi iežas kultuvrii ja viiddida ipmárdusa eará kultuvrrain.

Oahppiid roahkasmahttet ráhkadeaddji ja vásttolaš vuorrováikkuhussii iešguđetlágan gulahallanbirrasiin. Oassin ehtalaš bajásgeassimis oahppiid bagadit ipmirdit iežaset gielalaš ja gulahallama válljemiid váikkuhusaid eará olbmuide. Metakognitiivvalaš dáidduin eatnigiela oahpahusas deattuhuvvet teavsttaid dulkoma ja buvttadeami strategalaš dáiddut. Gielladieđu oahpahusa ulbmilin lea doarjut ja ovddidit gielladiđolašvuođa ja giela áiccadeami dáidduid.  Oahpahus vuođđuduvvá searvvušlaš ja funktionála oidnui gielas: giela ráhkadagaid studerejit ahkebadjái mihtilmas giellageavahandiliid ja teakstašlájaid oktavuođas. Oahpahusas ovdánit cehkiid mielde oahppiid ovdánanmuttu vuođul.

Oahpahus oahpásmuhttá máŋggaide kultursisdoaluide, main guovddážis leat sátnedáidda, media, dráma, teáhterdáidda ja velá hállan- ja gulahallankultuvrrat. Sátnedáidagii gullá čáppagirjjálaš teavsttaid čállin ja dulkon. Girjjálašvuođa oahpahusa ulbmilin lea lohkamii movttiidahttin, eallámušaid oažžun ja juohkin, kulturdovdamuša čiekŋudeapmi, ehtalaš bajásšaddama doarjun ja maid oahppiid giela ja miellagovahusa riggodahttin. Dráma nanne oahppaávdnasa doaibmavuđot, vásihuslaš, eallámušlaš ja estehtalaš luonddu. Mediabajásgeassin sivtte mediasisdoaluid dulkomii ja buvttadeapmái ja daid ipmirdeapmái kultuvrralaš albmoneapmin. Hállan- ja gulahallankultuvrraid oahpahus nanne vuorrováikkuhan- ja gulahallandáidduid.

Motivašuvnna guovddášdahkkit eatnigiela ja girjjálašvuođa oahppamis leat oahppanvuloš áššiid dehálašvuohta oahppiide ja oasálašvuođa vásihusat. Oahppiid beroštumi nannejit láhčimiin vejolašvuođaid aktiivvalaš doaimmalašvuhtii ja iežaset válljejumiide ja maid váldimiin vuhtii oahppiid teakstamáilmmi ja vásihusaid ja velá viiddidemiin daid. Oahpahusas, oahppanbirrasa láhčimis ja oahpahusvuogádagaid válljemis váldet vuhtii oahppiid iešguđetláganvuođa, ovttaveardásašvuođa ja sohkabeliid dásseárvvu ja dorjot nu buresovdánan go oahppanváttisvuođaiguin rahčči oahppiid. Eatnigiela oahppamearit dahket ovttasbarggu.

Jahkeluohkáin 1–2 eatnigiela ja girjjálašvuođa oahpahusa earenoamáš ulbmilin lea ovddidit oahppiid individuála eavttuid vuođul iežaset olggosbuktima ja vuorrováikkuheami dáidduid, gielalaš diđolašvuođa ja velá ovddidit guldaleami, hállama, lohkama ja čállima vuođđodáidduid.  Oahpahusa ulbmilin lea beroštumi ja movtta nannen gielalaš olggosbuktimii, drámai, čáppagirjjálašvuhtii ja máŋggahámat teavsttaid dulkomii ja buvttadeapmái. Oahpahusas fuolahit oahppanproseassa joatkašuvvamis ovdaoahpahusas skuvlii nu eatnigiela vuođđodáidduid go viiddis máhtuge oasis.

Eatnigiella ja girjjálašvuohta -oahppaávdnasa oahppanbirrasiidda ja bargovugiide laktáseaddji mihttomearit jahkeluohkáin 1–2

Eatnigiela ja girjjálašvuođa oahppanbiras ráhkaduvvo máŋggabealat teaksta- ja giellabirasin.  Fidnemis galget leat valjis oahppiid beroštahtti girjjálašvuohta ja máŋggahámat teavsttat. Teavsttaid buvttadit okto ja ovttas ja daid almmustahttet luohkás ja lagasbirrasis. Giela dutket stoahkanláhkai, ovdamearkka dihte rolla-, dráma- ja teáhterstohkosiiguin.  Oahpahusa čavddásmahttet nu, ahte eatnigiela dáidduid oahppan njađđása albmanusaid gielalaš hábmemii sierra oahppaávdnasiid oktavuođas.  Skuvla- dahje lagasgirjeráju doibmii ja mánáid sierralágan kulturdáhpáhusaide oahpásmuvvan viiddida oahppanbirrasa luohká olggobeallái. Dasa lassin atnet ávkin lagasbirrasa ja media kultuvrralaš máŋggahámatvuođa. Oahpahusas deattuhuvvet vásihusaid ja eallámušaid juohkin ja maid dáidduid hárjehallan ovttas ja okto, maiddái gulahallanteknologiija ávkinatnimiin. Dráma integrerejuvvo girjjálašvuhtii ja eará oahppaávdnasiidda, ovdamearkka dihte musihkkii, lihkadeapmái ja birasohppii.

Bagadeapmi, sierranahttin ja doarjja eatnigiella ja girjjálašvuohta -oahppaávdnasis jahkeluohkáin 1–2

Mihttomearrin lea doarjut oahppiid gielalaš ovdáneami ja vuorrováikkuhandáidduid ja maid lohkan- ja čállindáiddu oahppama ovttasbarggus ruovttuiguin. Gielalaš váttisvuođaid hállama, lohkama ja čállima suorggis vigget dovdát nu árrat go vejolaš. Oahpaheaddji ráhkada málliid sániid, cealkagiid ja teavsttaid lohkamis ja áddemis ja maid čállima vugiin. Oahppiid bagadit geavahit mediabiergasiid máŋggabealagit ja dorvvolaččat. Gielalaččat čeahpes oahppiid láidejit eanet hástaleaddji bargguid, materiálaid ja teakstabirrasiid sisa.  Teavsttaid ja bargovugiid válljejit nu, ahte oahppiid ovttaveardásašvuohta ja sohkabeliid dásseárvu ollašuvvá.

Oahppi oahppama árvvoštallan eatnigiella ja girjjálašvuohta -oahppaávdnasis jahkeluohkáin 1–2

Oahppama árvvoštallan lea oahppiid bagadalli ja movttiidahtti. Oktasaš suokkardemiin ja maid máhcahaga addimiin ja oažžumiin oahpaheaddji bagada nu olles oahpahusjoavkku go ovttatoahppige oahppama ja ovdáneami. Jahkeluohkáin 1–2 oahppama árvvoštallama váldodahkamuššan lea doarjut ja ovddidit oahppiid gielalaš ovdáneami visot mihttomearresurggiin. Oahpaheaddji viggá fidnet ollislaš gova iešguđet oahppi gielalaš ovdáneamis. Árvvoštallamii vuođđuduvvi máhcahaga bokte oahppit ožžot dieđu gielladáidduset nanusvuođain ja maid iežaset ovdáneamis dan giela oahppin, maid sii lohket. Oahppit ožžot maiddái máŋggabealagit máhcahaga das, mo sii áddejit ja geavahit giela, albmabuktet iežaset, oassálastet oktasaš ságastallamii ja maid buvttadit ja dulkojit teavsttaid. Buorre ja movttiidahtti máhcahat máhttima sierra surggiin lea dehálaš. Dat veahkeha oahppiid fuomášit iežaset lihkostuvvamiid ja ovdáneamiset ja maid motivere stivret iežaset barggadeami gielalaš ovdáneami ektui vuogálaččat. Árvvoštallan buvttada dieđu maiddái oahpahusa plánema várás ja maid veahkeha áicat vejolaš doarjjadárbbuid oahppiid gielalaš ovdáneamis.   

Oahppanproseassa dáfus árvvoštallama ja máhcahaga addima guovddáščuozáhagat eatnigiela ja girjjálašvuođa sierra oahppameriin leat

ovdáneapmi iežas albmabuktimis ja vuorrováikkuhandáidduin, sátne- ja doabaráju čoggon

ovdáneapmi lohkandáiddus ja maid teavsttaid áddemis ja lohkanberoštumis

ovdáneapmi teavstta buvttadeamis, earenoamážit gieđain čállima ja boallodáidduid ovdáneapmi

ovdáneapmi giela ja kultuvrra áddemis, earenoamážit áiccadeapmi sániid mearkkašumis ja árgga giellageavahandiliin.

SÁMEGIELLA JA GIRJJÁLAŠVUOHTA

Eatnigiella ja girjjálašvuohta -oahppaávdnasa ulbmil, oahppanbirrasiidda ja bargovugiide laktáseaddji mihttomearit, bagadeapmi, sierranahttin ja doarjja ja maid oahppama árvvoštallan gusket maiddái sámegiella ja girjjálašvuohta -oahppamearrái.

Oahppameari earenoamáš ulbmil

Sámegiela ja girjjálašvuođa earenoamáš ulbmilin lea doarjut Suomas hállojuvvon sámegielaid seailuma eallin ja nannet daid sajádaga eará gielaid bálddas. Oahppit fidnejit vuođu ovddidit ja geavahit gielalaš dáidduideaset iehčanasat čađa eallima. Oahpahus vástida ovttasbarggus ruovttuiguin, sámegielat servošiin ja eará oahppaávdnasiid oahpahusain oahppiid gielladáiddu ovdáneamis ja velá veahkeha sin hukset gielalaš ja kultuvrralaš identitehtaset ávkinatnimiin iežaset rattát- ja máŋggagielalašvuođa. Oahpahus lasiha oahppiid áddejumi ja árvvusatnima iežaset giella- ja kulturduogáža mearkkašumis sihke alcceset, servošii, servvodahkii ja eará eamiálbmogiidda. Oahpahus láide ipmirdit ja atnit árvvus maiddái eará gielaid ja kultuvrraid.

Sámegiela ja girjjálašvuođa sáhttá oahpahit man nu sámegillii, man hállet Suomas: anáraš-, nuortalaš- dahje davvisámegillii. Giella lea sihke oahpahusa čuozáhat ja bargoneavvu. Oahpahus vuođđuduvvá searvvušlaš oidnui gielas. Servoša lahttovuohta ja oasálašvuohta šaddet, go oahppi oahppá geavahit giela servoša vugiin. Sierra sámegielaid váldet vuhtii earenoamážit sámekultuvrraid guovlovariašuvdnii oahpásmuvvama oktavuođas. Go gielalaš dáiddut ovdánit, de oahppit fidnejit válmmašvuođaid oassálastit ja váikkuhit oktasaš áššiide ja mearrádusdahkamii.

Giela ohppet ahkebadjái mihtilmas giellageavahandiliid, teakstašlájaid ja sániid olis. Sámegiela ja girjjálašvuođa oahpahusa ulbmilin lea doarjut, ovddidit ja čiekŋudit gielladiđolašvuođa ja gielalaš áiccadeami dáidduid ja maid nannet oahppiid gielalaš identitehta. Sámegiella ja girjjálašvuohta-oahppamearis kultursisdoaluin guovddážis leat sátnedáidaga, teáhterdáidaga, dráma ja media lassin máinnastanárbi, sápmelaš lyrihkka (livđe, leu’dd, luohti), giellaservoša vierut, árbevierut, dáidda, sápmelaš eallinvuohki ja historjá.

Jahkeluohkáin 1–2 sámegiella ja girjjálašvuohta -oahppameari oahpahusas deaddu lea oahppiid roahkasmahttimis ja movttiidahttimis geavahit sámegiela ja maid ovddidit iešolggosbuktin- ja vuorrováikkuhandáidduid individuála eavttuid vuođul. Guovddášášši lea fuolahit gielalaš diđolašvuođa, lohkama ja čállima vuođđodáidduid ja maid máŋggalohkandáiddu ovdáneamis. Oahpahusas váldet vuhtii earenoamážit guldalandáidduid ja hupmama ipmirdeami mearkkašumi  hállama, giela ja maid lohkan- ja čállindáiddu vuođđun. Oahpahusa ulbmilin lea beroštumi ja movtta nannen gielalaš albmabuktimii ja drámai ja maid máŋggahámat teavsttaid dulkomii ja buvttadeapmái. Oahpahusas fuolahit oahppanproseassa joatkašuvvamis ovdaoahpahusas álgooahpahussii nu sámegiela vuođđodáidduid go viiddisge máhtu oasis.

Sámegiella ja girjjálašvuohta -oahppameari oahpahusa mihttomearit jahkeluohkáin 1–2

Oahpahusa mihttomearit

Mihttomeriide laktáseaddji sis-doallosuorggit

Viiddis máhttu

Vuorrováikkuhandiliin doaibman

T1 movttiidahttit oahppi ovddidit dáiddus ovdanbuktit jurdagiid, vásihusaid ja oaiviliid ja maid jearrat ja guldalit

S1

L1, L2

T2 bagadit oahppi ovddidit vuorrováikkuhan- ja ovttasbargodáidduid nannemiin gielalaš ja gorutlaš olggosbuktima ja miellagovahusa ja maid oahpistit oassálastit ja albmabuktit iežas oppalaččat maiddái dráma vugiiguin

S1

L2

T3 doarjut oahppi gulahallangova ráhkadeami nu, ahte oahppi oahppá doaibmat sámegillii sierralágan gulahallandilálašvuođain ja ádde, ahte olbmot gulahallet iešguđetláhkai

S1

L2, L7

Teavsttaid dulkon

T4 bagadit ja movttiidahttit oahppi lohkandáiddu oahppamis ja teavsttaid áddema dáidduid hárjehallamis ja maid veahkehit su dárkot iežas lohkama

S2

L1, L4

T5 bagadit oahppi ohcat dieđu máŋggaláhkai

S2

L1, L4, L5

T6 gohccáhit oahppi beroštumi ieševttolaš lohkamii fállamiin sámekultuvrii laktáseaddji cahkkehagaid, láhčimiin positiivvalaš lohkanvásihusaid ja eallámušaid ja maid fállamiin vejolašvuođaid diehtogoikku duhtadeapmái ja velá lohkanvásihusaid juohkimii

S2

L1, L5

Teavsttaid buvttadeapmi

T7 bagadit oahppi buvttadit máŋggahámat teavsttaid sierra dárkkuhusaide ja láhčit vejolašvuođaid positiiva teavsttaid buvttadeami, ovttas bargama ja teavsttaid juohkima vásihusaide

S3

L2, L5, L1, L4

T8 fállat oahppái dilálašvuođaid muitalit ja govvidit áššiid hállamiin, čállimiin ja govaiguin maiddái máŋggamediála birrasiin

S3

L1, L4, L5

T9 bagadit oahppi plánet ja ráhkadit iežas teavsttaid, hárjehit gieđainčállima dáiddu ja boallodáidduid ja maid oahpistit oahppi gávdnat sámegiela fonttaid elektronihkalaš rusttegis, maid ieš geavaha

S3

L1, L4, L5

Giela, girjjálašvuođa ja kultuvrra ipmirdeapmi

T10 bagadit oahppi áiccadit sániid ja albmabuktimiid mearkkašumiid, giellageavaheami, giela ja sámegiela variánttaid

S4

L2, L1, L4

T11 bagadit oahppi áiccadit ja áddet máŋggahámat sámekultuvrii ja sámegillii laktáseaddji iešvugiid

S4

L1, L2

T12 bagadit oahppi oahpásmuvvat sámegielat mánáidgirjjálašvuhtii, sierralágan sápmelaš árbevieruide ja iežas guovllu kulturhámiide ja -fálaldahkii ja maid oahpistit su atnit árvvus iežas giela ja kultuvrra ja velá gielaid ja kultuvrraid máŋggahámatvuođa

S4

L1, L2, L7

Giela geavaheapmi visot oahppama doarjjan

T13 movttiidahttit oahppi ovddidit sierra oahppaávdnasiin dárbbašlaš giela ja atnit ávkin eatnigiela dáiddu visot oahppamis

S5

L1, L4

T14 doarjut oahppi beassat sisa diehtoáŋgiris vuohkái studeret

S5

L1, L2, L7

Sámegiella ja girjjálašvuohta -oahppameari mihttomeriide laktáseaddji guovdilis sisdoallosuorggit jahkeluohkáin 1-2

Oahppi giella-, vuorrováikkuhan- ja teakstadáidduid oahppan dáhpáhuvvá giellageavahandiliin ja maid máŋggabealat barggildeamis gielain. Sisdoaluid válljejit nu, ahte oahppi sáhttá viiddidit iežas gillii, girjjálašvuhtii ja eará kultuvrii laktáseaddji máhtus máŋggabealagit. Sisdoalut dorjot mihttomeriid juksama ja atnet ávkin sihke oahppiid vásihusaid ja báikkálaš vejolašvuođaid. Sisdoallosurggiin ráhkadit oppalašvuođaid sierra jahkeluohkáide.

S1 Vuorrováikkuhandiliin doaibman: Fállet valjis dilálašvuođaid imaštallat, muitalit ja ságastallat joavkkus earret eará árbevieru čuovvu muittašemiin ja drámain máŋggabealagit iešguđetlágan rollain. Hárjehallet birrasa gielalaš analyserema ja nammadeami, guldaleami, jearrama, vástideami ja muitaleami. Hárjehallet joavkogulahallama geavadiid vuorrováikkuhandiliin, mat dáhpáhuvvet oktii čalmmiid, fállamiin vásihusaid iešguđetlágan gulahallandilálašvuođain. Vejolašvuođaid mielde fállet maiddái dilálašvuođaid galledemiide ja ovttastallamii sierraahkásaš olbmuiguin, geat hállet sámegiela. Oahpahallet geavahit giela smáđáhkkásit ja dili mielde. Oassálastet drámain ja maid eará vuorrováikkuhushárjehusaiguin ja ságastallamiiguin mánáidgirjjálašvuođa, sápmelaččaid máidnasiid ja lyrihka, mánáid máidnasiid, muitalusaid, hoahkamiid, diehtoteavsttaid, mediateavsttaid ja spealuid gieđahallamii.

S2 Teavsttaid dulkon: Áiccalmahttet ja dulkojit máŋggabealat muitaleaddji ja govvideaddji teavsttaid, daid mearkkašumiid ja ráhkadagaid ja maid barggildit earret eará govaid, mánáidgirjjálašvuođa, oktageardánis diehtoteavsttaid ja mediateavsttaid olis. Oahpahallet lohkat ja hárjehallet das dárbbašlaš doahpagiid. Dorjot teavsttaáddema dáidduid ja hárjehallet ipmirdeami strategiijaid nugomat ovdal guldaleami/lohkama, guldalettiin/logadettiin ja dan maŋŋá. Ságastallet teavsttaid birra, suokkardit sátneválljejumiid, sániid ja dajahusaid mearkkašumiid ja maid viiddidit doabaráju. Oahpásmuvvet iešguđetlágan vugiide almmuhit áiggi, ortnega ja báikki earenoamážit muitaleaddji, govvideaddji ja bagadalli teavsttain ja maid ohppet geavahit muitaleami vuođđodoahpagiid. Juogadit lohkanvásihusaid iešguđetláhkai, ságastallet teavsttaid sisdoaluin ja hárjehallet teavstta muitaleami iežaset sániiguin. Hárjehallet dieđu ohcama dahkamiin áicosiid birrasis ja dulkomiin govaid ja čállon teavsttaid ja maid hárjehallet dieđu muitaleami nuppiide. Fállet sámekultuvrii njađđáseaddji cahkkehagaid oahppiid máidnasiid ja teavsttaid buvttadeami vuođđun.

S3 Teavsttaid buvttadeapmi: Geahčadit hállojuvvon giela nuppástuhttima čállojuvvon giellan, hárjehallet teavstta plánema ja dorjot riektačállindáiddu ovdáneami fonologalaš diđolašvuođa hárjehusaiguin ja lohkamiin. Hárjehallet riektačállima vuođđoáššiid ja ohppet geavahit daid iežaset teavsttain. Oahpahallet stuorra ja unna tekstenbustávaid ja daiguin čállima ja maid boallodáidduid. Hárjehallet buvttadit teavsttaid, geavahit miellagovahusa, muitalit máidnasiid ja oaiviliid ja velá govvidit iežaset vásihusaid, áicosiid ja jurdagiid hállamiin, čállimiin ja govaiguin okto ja ovttas. Oahpahallet muitaleapmái ja govvideapmái mihtilmas tekstuála ja gielalaš vuođđoráhkadagaid, ovdamearkka dihte áiggi ja báikki olggosbuktinvugiid, ja maid oahpahallet addit ja vuostáváldit máhcahaga.

S4 Giela, girjjálašvuođa ja kultuvrra ipmirdeapmi: Nannejit gielalaš diđolašvuođa dahkamiin áicosiid hállon gielas ja maid oahpásmuvvamiin čállon gillii guldalemiin ja lohkamiin. Dalle váldet vuhtii oahppi rattát- ja máŋggagielalašvuođa. Áiccalmahttet ja suokkardit sámegiela iešvugiid, sániid, dajahusaid ja olggosbuktinvugiid ja maid daid mearkkašumiid. Dahket áicagiid sierra hállanvugiin, skuvllas ja astoáiggis gávdnovaš gielain ja maid giellageavaheami váikkuhusas earáide. Hárjehallet earenoamážit fuolkenamahusaid oahppi lagas sohkaservoša siste. Stoagadit gielaiguin hoahkamiid, divttaid ja sátneleaikkaid bokte ja seammás oahpásmuvvet  maiddái eará sámegielaide. Fállet valjis dilálašvuođaid gullat máinnasteami (mainâstem, mainstem, máinnasteapmi) ja maid oassálastit sámegielat ságastallamii ja sápmelaš kontekstii laktáseaddji vieruide ja doaimmaide boares ja dálá árbevieruid, dáhpekultuvrra ja ávvudanárbevieruid bokte. Hárjehallet muitalit ja govvidit áššiid hállamiin ja máŋggabealat teavsttaiguin. Ohcet iežaset beroštahtti lohkamuša. Oahpásmuvvet guldalemiin ja lohkamiin máŋggabealat teavsttaide, nugo mánáide dárkkuhuvvon girjjálašvuhtii ja mediateavsttaide, ja geavahit daid albmabuktima cahkkehahkan ja ságastallet daid mearkkašumis iežaset árggas. Oahpásmuvvet ovttas girjerádjui ja dan geavaheapmái.

S5 Giela geavaheapmi visot oahppama doarjjan: Čogget ja hárjehallet sierra oahppaávdnasiid sátnevuorkká. Váldet vuhtii boahttevaš luohkkádásiid ja oahppaávdnasiid gielalaš hástalusaid ja oahpásmuvvet doahpagiid ráhkadeapmái.

13.4.3 VIERIS GIELAT

GIELLABAJÁSGEASSINGiellabajásgeassimii guoskevaš mihttomeriid ja maid nuppi ruovttueatnangiela ja vieris gielaid oahppama vejolašvuođaid leat meroštallan nuppi ruovttueatnangiela oahpahussii guoskevaš ossodagas.

VIERIS GIELLA, A-OAHPPAMEARRI

EAŊGALSGIELLA, EARÁ VIERIS GIELLA, SÁMEGIELLA

Oahppaávdnasa ulbmil

Giella lea oahppama ja jurddašeami eaktu. Giella lea mielde skuvlla visot doaimmas, ja juohke oahpaheaddji lea giela oahpaheaddji. Gielaid lohkan ovddida jurddašandáidduid ovdáneami. Dat addá ávdnasiid máŋggagielat ja -kultuvrralaš identitehta šaddamii ja árvvusatnimii. Sátnevuorkká ja ráhkadagaid čoggodettiin maiddái vuorrováikkuhan- ja dieđuskáhppondáiddut ovdánit. Gielaid lohkamis lea valjis sadji illui, leaikkalašvuhtii ja luovvannávccaide.

Gielaid oahpahus lea oassi giellabajásgeassimis ja láidesteapmi gielladiđolašvuhtii. Oahppiin gohccáhit beroštumi skuvlaservoša ja birastahtti máilmmi gielalaš ja kultuvrralaš máŋggabealatvuhtii ja sin roahkasmahttet gulahallat autentalaš birrasiin. Skuvllas bagadit atnit árvvus sierra gielaid, daid hálliid ja sierralágan kultuvrraid. Sohkabeliid dásseárvvu giellaválljejumiin ja gielaid lohkamis nannejit sierralágan oahppiide miellagiddevaš giellaválljendiehtojuohkimiin, roahkasmahttimiin oahppiid dahkat duođaid iežaset beroštahtti válljejumiid sohkabealis fuolakeahttá, gieđahallamiin oahpahusas máŋggabealagit iešguđetlágan fáttáid ja maid geavahemiin molsašuddi ja doibmejeaddji bargovugiid.

Gielaid lohkan ráhkkanahttá oahppiid mihttomearálaš ja luovvannávccalaš barggildeapmái iešguđetlágan čoahkkáibijuin. Oahppiide ja oahppijoavkkuide láhčet vejolašvuođaid fierpmáiduvvamii ja oktavuođadoallamii olbmuiguin maiddái miehtá máilmmi. Dáhta- ja gulahallanteknologiija fállá ovtta lunddolaš vejolašvuođa ollašuhttit gielaidoahpahusa autentalaš diliid ja oahppiid gulahallandárbbuid vuođul. Oahpahus addá maiddái gárvvisvuođaid oasálašvuhtii ja aktiivvalaš váikkuheapmái álbmogiidgaskasaš máilmmis.

Oahpahus nanne oahppiid luohttámuša iežaset návccaide oahppat gielaid ja geavahit daid roahkkadit. Oahppiide addet vejolašvuođa ovdánit individuálalaččat ja oažžut dárbbu mielde doarjaga iežaset oahppamii. Oahpahusa lágidit nu, ahte maiddái dat oahppit sáhttet ovdánit, geat mannet ovddos jođáneabbot go earát dahje máhttet giela jo ovddežis.

Gielaid oahpahusas ovddidit máŋggalohkandáiddu ja gieđahallet sierralágan teavsttaid. Mánáid ja nuoraid beroštumi sierralágan čuozáhagaid váldet vuhtii teavsttaid válljemis. Oahpahusas ráhkadit šalddiid maiddái sierra gielaid gaskii ja maid oahppiid astoáiggi giellageavaheapmái. Oahppiid bagadit viežžat dieđu gielaiguin, maid máhttet.

Eaŋgalsgiela/eará vieris giela/sámegiela oahpahusa mihttomearit jahkeluohkáin 1-2

Skuvllas vuosttas vieris giella dahje nubbi ruovttueatnangiella álgá dávjjimusat 3. jahkeluohkás. A-oahppameari oahpahus sáhttá goittotge álggahuvvot jo ovdal 3. jahkeluohká. Dalle čuvvot A-oahppameari oahppaplána vuođuštusaid váldimiin vuhtii oahppiid agi.

Jo ovdal A-oahppameari oahpahusa álgima sáhttá oahppiid oahpásmuhttit ráhkkanahttinláhkai muhtin gielaide, nugo eaŋgalsgillii, sámegillii dahje eará gillii. Dákkár doaimma gohčodit giellariššun. Giela dahje gielaid álgooahpuid ohppet das lávlumiin, stoahkamiin, speallamiin ja lihkademiin. Fáttáid válljejit oahppiid beroštahtti áššiin ovttas oahppiiguin. Oahpahusa sáhttá ollašuhttit eará oahppadiimmuid oktavuođas, oassin máŋggasuorggat oahppanollisvuođaid dahje dasa sáhttá várret sierra oahppadiimmuid dahje oahpahusbottuid. Giellariššu sáhttá lágiduvvot maiddái bajit jahkeluohkáin.

Oahpahus jahkeluohkáin

3-6

LOHKU 14 JAHKELUOHKÁT 3-6

14.4 Oahppaávdnasat jahkeluohkáin 3-6

Dáin oahppaplána vuođuštusain meroštallojit oahppaávdnasiid ulbmil, mihttomearit ja mihttomeriide laktáseaddji guovdilis sisdoallosuorggit. Dasa lassin meroštallojit mihttomearit, mat gusket oahppanbirrasiidda ja bargovugiide ja maid bagadeapmái, sierranahttimii ja doarjagii ja oahppama árvvoštallamii laktáseaddji earenoamáš oaidninvugiide guđege oahppaávdnasis.

Oahppaávnnasosiin geavahuvvojit oanádusat. Mihttomearit leat nummeraston T1, T2 jna. Mihttomeriide laktáseaddji sisdoallosuorggit leat nummeraston S1, S2 jna. ja daidda čujuhuvvo mihttomearretabeallain. Viiddis máhttosuorggit leat nummeraston L1, L2 jna. ja daidda čujuhuvvo oahppaávdnasiid mihttomearretabeallain.

L1 Jurddašeapmi ja oahppat oahppan

L2 Kultuvrralaš máhttu, vuorrováikkuhus ja olggosbuktin

L3 Alddis fuolaheapmi ja árgadáiddut

L4 Máŋggalohkandáidu

L5 Diehto- ja gulahallanteknologalaš máhttu

L6 Bargoeallindáiddut ja fitnodatdoallu

L7 Oassálastin, váikkuheapmi ja suvdilis boahttevuođa huksen.

EATNIGIELA JA GIRJJÁLAŠVUOĐA SIERRA OAHPPAMERIID JA NUPPI RUOVTTUEATNANGIELA LOHKAN

Eatnigiella ja girjjálašvuohta -oahppaávdnasii leat dáin oahppaplána vuođuštusain meroštallon guoktenuplohkái sierra oahppameari, mat leat čuovvovaččat: suomagiella ja girjjálašvuohta, ruoŧagiella ja girjjálašvuohta, sámegiella ja girjjálašvuohta, romanigiella ja girjjálašvuohta, seavagiella ja girjjálašvuohta, oahppi eará eatnigiella, suoma- ja ruoŧagiella nubbin giellan ja girjjálašvuohta, suoma- ja ruoŧagiella sámegielagiidda ja maid suoma- ja ruoŧagiella seavagielagiidda. Oahppi eará eatnigiellan lea vejolaš oahpahit oahpahusa lágideaddji fálaldahkan ja fuolaheaddji válljejupmin soames ovddabealde namutkeahtes eatnigiela olles eatnigiela ja girjjálašvuođa diibmomeriin dahje stáhtaráđi ásahusa 422/2012 8 § mielde lágiduvvon. Dasa lassin sierranas ruhtademiin sáhttá fállat oahppi iežas eatnigiela oahpahusa. Nuppi ruovttueatnangielas leat ruoŧa- ja suomagielas meroštallon A- ja B-oahppamearit ja maid guovttegielat oahppiide dárkkuhuvvon eatnigielalágan oahppamearit.

Oahppi studere eatnigiella ja girjjálašvuohta -oahppaávdnasis ja nuppi ruovttueatnangielas čuovvovaš tabeallas namuhuvvon oahppameriid dađi mielde go oahpahusa lágideaddji fállá ja oahppi fuolaheaddji vállje. Tabeallas oahppi eatnigielain dárkkuhit skuvlla oahpahusgiela (suoma-, ruoŧa- ja sámegiela) dahje eará giela, man fuolaheaddji lea almmuhan.

Oahppi eatnigiella

Eatnigiela ja girjjálašvuođa oahppamearri

Nubbi ruovttueatnangiella

oktasaš

oktasaš

válljenvuloš

suomagiella

suomagiella ja girjjálašvuohta

ruoŧagiella

-

ruoŧagiella

ruoŧagiella ja girjjálašvuohta

suomagiella

-

sámegiella

sámegiella ja girjjálašvuohta ja maid suoma- dahje ruoŧagiella sámegielagiidda

-

suoma- dahje ruoŧagiella

sámegiella

suoma- dahje ruoŧagiella ja girjjálašvuohta ja maid sámegiella ja girjjálašvuohta

ruoŧa- dahje suomagiella

romanigiella

suoma- dahje ruoŧagiella ja girjjálašvuohta ja maid romanigiella ja girjjálašvuohta

ruoŧa- dahje suomagiella

-

seavagiella

seavagiella ja girjjálašvuohta ja maid suoma- dahje ruoŧagiella seavagielagiidda

-

ruoŧa- dahje suomagiella

eará eatnigiella

eará eatnigiella eatnigiela ja girjjálašvuođa olles diibmomeriin dahje VA422/2012 8 § mielde lágiduvvon ja maid suoma- dahje ruoŧagiella nubbin giellan

-

ruoŧa- dahje suomagiella

14.4.1 EATNIGIELLA JA GIRJJÁLAŠVUOHTA

GIELLABAJÁSGEASSIN

Gielladáiddu ovdáneapmi álgá árramánnávuođas ja joatkašuvvá eallinahkásaš proseassan. Máŋggagielat kompeteansa ovdána ruovttus, skuvllas ja astoáiggis. Dat čohkiida eatnigielaid ja eará gielaid ja maid daid suopmaniid sierradássásaš dáidduin. Skuvllas gielaid oahpahusa vuolggasadjin lea giela geavaheapmi iešguđetlágan dilálašvuođain. Dat nanne oahppiid gielladiđolašvuođa ja sierra gielaid báldalas geavaheami ja maid máŋggalohkandáiddu ovdáneami. Oahppit ohppet dahkat fuomášumiid sierragielat teavsttain ja vuorrováikkuhusa geavadiin, atnit gielladieđu doahpagiid teavsttaid dulkomis ja atnit ávkin iešguđetlágan vugiid oahppat gielaid. Oahppit geavahit sierra gielaid dáidduset buot oahppama doarjjan sierra oahppaávdnasiin. Oahppiid bagadit lohkat gielladáidoseaset heivvolaš teavsttaid ja skáhppot studeremis dárbbašlaš dieđu sierra gielaiguin.

Oahppiid bagadit dovdagoahtit sihke iežaset ja earáid gielalaš ja kultuvrralaš identitehtaid máŋggadássásašvuođa. Maiddái unnitlogugielaid ja áitatvuloš gielaid mearkkašumi buktet ovdan oahpahusas. Oahpahus doarju oahppiid máŋggagielalašvuođa ávkinatnimiin buot, maiddái oahppiid astoáiggis geavahan gielaid. Oahpahus nanne oahppiid luohttámuša iežaset návccaide oahppat gielaid ja atnit vátnage gielladáiddu roahkkadit. Giellabajásgeassima eaktun lea sierra oahppaávdnasiid ovttasbargu.

Oahppaávdnasa ulbmil

Ulbmilgovvádus, oahppanbirrasiidda ja bargovugiide laktáseaddji mihttomearit ja maid bagadeapmi, sierranahttin ja doarjja ja velá oahppi oahppama árvvoštallan gusket visot eatnigiella ja girjjálašvuohta -oahppaávdnasa oahppameriide.

Eatnigiela ja girjjálašvuođa oahpahusa ulbmilin lea ovddidit oahppiid giella-, vuorrováikkuhan- ja teakstadáidduid ja bagadit sin beroštišgoahtit gielas, girjjálašvuođas ja eará kultuvrras ja šaddat diđolažžan iežaset birra gulahallin ja giellageavaheaddjin. Oahppiid árgga giella- ja teakstadáidduid viiddidit nu, ahte sii ožžot gárvvisvuođaid áicagiid ja albmanusaid doabalažžan dahkamii,  iežaset jurddašeami gielladeapmái  ja luovvannávccaset ovddideapmái.

Eatnigiela ja girjjálašvuođa oahpahus vástida ovttasbarggus eará oahppaávdnasiiguin ja ruovttuiguin oahppiid giellabajásgeassimis ja veahkeha sin lhukset gielalaš ja kultuvrralaš identitehta máŋggakultuvrralaš ja medialuvvan servvodagas. Eatnigiella ja girjjálašvuohta lea máŋggadieđalaš dáido-, diehto- ja kulturoahppasuorgi. Oahpahus vuođđuduvvá viiddis teakstaipmárdussii. Guovddážis leat máŋggahámat teavsttaid dulkoma ja buvttadeami ja maid dieđu skáhppoma ja juohkima dáiddut. Ahkebadjái ja gielladáidui heivvolaš girjjálašvuohta nanne luovvannávcca ja miellagovahusa máŋggabealat ovdáneami ja viiddida oahppiid áddejumi iežaset gielalaš olggosbuktima vejolašvuođain. Girjjálašvuohta ovttasta oahppi iežas kultuvrii ja viiddida ipmárdusa eará kultuvrraid birra.

Oahppiid roahkasmahttet ráhkadeaddji ja vásttolaš vuorrováikkuhussii iešguđetlágan gulahallanbirrasiin. Oassin ehtalaš bajásgeassimis oahppiid bagadit ipmirdit iežaset gielalaš ja gulahallama válljemiid váikkuhusaid eará olbmuide. Metakognitiivvalaš dáidduin eatnigiela oahpahusas deattuhuvvet teavsttaid dulkoma ja buvttadeami strategalaš dáiddut. Gielladieđu oahpahusa dahkamuššan lea doarjut ja ovddidit gielladiđolašvuođa ja giela áiccadeami dáidduid.  Oahpahus vuođđuduvvá searvvušlaš ja funktionála oidnui gielas: Giela ráhkadagaid studerejit ahkebadjái mihtilmas giellageavahandiliid ja teakstašlájaid oktavuođas. Oahpahusas ovdánit cehkiid mielde oahppiid ovdánanmuttu vuođul.

Oahpahus oahpásmuhttá máŋggaide kultursisdoaluide, main guovddážis leat sátnedáidda, media, dráma, teáhterdáidda ja velá hállan- ja gulahallankultuvrrat. Sátnedáidagii gullá čáppagirjjálaš teavsttaid čállin ja dulkon. Girjjálašvuođa oahpahusa ulbmilin lea lohkamii movttiidahttin, eallámušaid oažžun ja juohkin, kulturdovdamuša čiekŋudeapmi, ehtalaš bajásšaddama doarjun ja maid oahppiid giela ja miellagovahusa riggodahttin. Dráma nanne oahppaávdnasa doaibmavuđot, vásihuslaš, eallámušlaš ja estehtalaš luonddu. Mediabajásgeassin sivtte mediasisdoaluid dulkomii ja buvttadeapmái ja daid ipmirdeapmái kultuvrralaš albmoneapmin. Hállan- ja gulahallankultuvrraid oahpahus nanne vuorrováikkuhan- ja gulahallandáidduid.

Motivašuvnna guovddášdahkkit eatnigiela ja girjjálašvuođa oahppamis leat oahppanvuloš áššiid dehálašvuohta oahppiide ja oasálašvuođa vásihusat. Oahppiid beroštumi nannejit láhčimiin vejolašvuođaid aktiivvalaš doaimmalašvuhtii ja iežaset válljejumiide ja maid váldimiin vuhtii oahppiid teakstamáilmmi ja vásihusaid ja velá viiddidemiin daid. Oahpahusas, oahppanbirrasa láhčimis ja oahpahusvuogádagaid válljemis váldet vuhtii oahppiid iešguđetláganvuođa, ovttaveardásašvuođa ja sohkabeliid dásseárvvu ja dorjot nu buresovdánan go oahppanváttisvuođaiguin rahčči oahppiid. Eatnigiela oahppamearit dahket ovttasbarggu.

Jahkeluohkáin 3–6 oahpahusa earenoamáš ulbmilin lea oahppiid olggosbuktin- ja vuorrováikkuhandáidduid ja maid lohkama ja teavsttaid buvttadeami dáidduid ja strategiijaid njuovžileabbon dahkan ja teakstašládjaválljašumi viiddideapmi.  Oahppiid bagadit doaibmat vuogálaččat, dorvvolaččat ja vásttolaččat ain máŋggabealageabbo maiddái máŋggamediála vuorrováikkuhandiliin, ja sin bagadit dulkot, buvttadit ja árvvoštallat ain máŋggabealagut teavsttaid oassin oahppama oahppamis. Dieđu gielas, girjjálašvuođas, medias ja eará kultuvrras ohppet gielalaš dáidduid ovddideami ja teavsttaid mearkkašumiid geahčadeami oktavuođas. Oahpahusa mihttomearrin lea gohccáhit beroštumi ja addit bargoneavvuid giela áiccadeapmái, lohkanberoštupmái ja máŋggalágan olggosbuktimii ja maid fállat gillii ja girjjálašvuhtii laktáseaddji eallámušaid.  

Eatnigiella ja girjjálašvuohta -oahppaávdnasa oahppanbirrasiidda ja bargovugiide laktáseaddji mihttomearit jahkeluohkáin 3–6

Mihttomearrin lea gielalaččat cahkkehagaid addi ja searvvušlaš oahppanbiras, mas oahppiid oainnuid atnet árvvus ja mas lea vejolašvuohta geahčadit ja buvttadit teavsttaid okto ja ovttas dorvvolaččat maiddái gulahallanteknologiijain. Oahpahusas atnet ávkin oahppiid iežaset válljen ja sin beroštahtti girjjiid ja eará máŋggahámat teavsttaid ja maid viiddidit oahppiid lohkanvásihusaid. Eatnigiela oahppanbirrasii gullá maiddái skuvlla olggobeale kultur- ja mediafálaldat. Bargovugiid válljejit nu, ahte dat dahket vejolažžan ovttas doaibmama ja vásihusaid juohkima ja maid oahppaávdnasa sisdoallosurggiid lunddolaš integrašuvnna dehege ovttaiduvvama. Oahpahusa čavdudit proseassalágan studeremiin ja projeaktabarggildemiin. Vuorrováikkuhan- ja drámadáidduid čiekŋudit máŋggalágan hárjehusaiguin. Dráma ja girjjálašvuođa oahpahusa ovttastit eará oahppaávdnasiid oahpahussii.

Bagadeapmi, sierranahttin ja doarjja eatnigiella ja girjjálašvuohta -oahppaávdnasis jahkeluohkáin 3–6   

Mihttomearrin lea doarjut oahppiid gielalaš ovdáneami, njuovžilis lohkan- ja čállindáiddu oahppama ja maid lohkandáiddu čiekŋuma ipmirdeaddji lohkamin. Oahppiid dorjot sátneráju viiddideamis, doahpagiid oahppamis ja maid jurdagiid gielladeamis ja vuorrováikkuhandáidduin. Juohke oahppi movttiidahttet dáidodásis vástideaddji girjjálašvuođa ja eará teavsttaid lohkamii ja bagadit lohkkojuvvon teavstta áddenstrategiijaid geavaheapmái ja maid heivvolaš studerenstrategiijaid ovddideapmái ja iežaset nanusvuođaid dovdámii.  Oahppiid teavsttaid buvttadeami dáidduid ja maid riektačállima ovddideami várás addet málliid ja maid searvvušlaš ja individuála doarjaga. Maiddái gielalaččat čeahpes oahppiid dorjot lohkanhástalusaid váldimis, alcceset heivvolaš bargovugiid gávdnamis ja mihttomeriid ásaheamis. Teavsttaid ja bargovugiid válljejit nu, ahte oahppiid ovttaveardásašvuohta ja sohkabeliid dásseárvu ollašuvvá.

Oahppi oahppama árvvoštallan eatnigiella ja girjjálašvuohta -oahppaávdnasis jahkeluohkáin 3–6

Árvvoštallan ja dasa vuođđuduvvi máhcahat lea máŋggabealat, konkrehtalaš ja oahppama dáidduid ovddideaddji. Árvvoštallan njađđojuvvo oahppanproseassa čavga oassin. Árvvoštallan vuođđuduvvá máŋggabealat dokumentašuvdnii das, mo oahppiid viidáneaddji gielalaš dáiddut ja teavsttaid buvttadeapmi ja maid dulkon ovdánit ja mat leat sin dieđut gielas, girjjálašvuođas ja eará kultuvrras.

Oahppiid bagadit árvvoštallat iežaset ja earáid barggildeami, olggosbuktima ja buktagiid.  Oahppama doarju, máŋggabealat ja analyhtalaš árvvoštallamiin ja máhcahagain oahppiid veahkehit šaddat diđolažžan iežaset dáidduin, dieđuin ja barggildanproseassain ja sii ožžot bargoneavvuid daid ovddideapmái. Ieševttolaš lohkan lea dehálaš mihttomearri, man dorjot ja árvvoštallet lohkan- ja čállindáiddu ektui.

Eatnigiela ja girjjálašvuođa sánálaš árvvoštallama dahje árvosáni attedettiin oahpaheaddji árvvoštallá oahppiid máhtu báikkálaš oahppaplánas ásahuvvon mihttomeriid ektui. Meroštaladettiin máhtu dási 6. jahkeluohká lohkanjahkeduođaštusa várás oahpaheaddji geavaha riikkaviidosaš árvvoštallankriteraid. Oahppama ovdáneami dáfus guovddážis leat eatnigiela ja girjjálašvuođa sierra mihttomearresurggiid vuođđodáiddut ja daidda doalvu barggildanproseassat ja oahppanstrategiijat.

SÁMEGIELLA JA GIRJJÁLAŠVUOHTA

Eatnigiella ja girjjálašvuohta -oahppaávdnasa ulbmil, oahppanbirrasiidda ja bargovugiide laktáseaddji mihttomearit, bagadeapmi, sierranahttin ja doarjja ja maid oahppama árvvoštallan gusket maiddái sámegiella ja girjjálašvuohta -oahppamearrái.

Oahppameari earenoamáš ulbmil

Sámegiela ja girjjálašvuođa earenoamáš ulbmilin lea doarjut Suomas hállojuvvon sámegielaid seailuma eallin ja nannet daid sajádaga eará gielaid bálddas. Oahppit fidnejit vuođu ovddidit ja geavahit gielalaš dáidduideaset iehčanasat čađa eallima. Oahpahus vástida ovttasbarggus ruovttuiguin, sámegielat servošiin ja eará oahppaávdnasiid oahpahusain oahppiid gielladáiddu ovdáneamis ja velá veahkeha sin hukset gielalaš ja kultuvrralaš identitehtaset ávkinatnimiin rattát- ja máŋggagielalašvuođaset. Oahpahus lasiha oahppiid áddejumi ja árvvusatnima iežaset giella- ja kulturduogáža mearkkašumis sihke alcceset, servošii, servvodahkii ja eará eamiálbmogiidda. Oahpahus stivre ipmirdit ja atnit árvvus maiddái eará gielaid ja kultuvrraid.

Sámegiela ja girjjálašvuođa sáhttá oahpahit man nu sámegillii, man hállet Suomas: anáraš-, nuortalaš- dahje davvisámegillii. Giella lea sihke oahpahusa čuozáhat ja bargoneavvu. Oahpahus vuođđuduvvá searvvušlaš oidnui gielas. Servoša lahttovuohta ja oasálašvuohta šaddet, go oahppi oahppá geavahit giela servoša vugiin. Sierra sámegielaid váldet vuhtii earenoamážit sámekultuvrraid guovlovariašuvdnii oahpásmuvvama oktavuođas. Go gielalaš dáiddut ovdánit, de oahppit fidnejit válmmašvuođaid oassálastit ja váikkuhit oktasaš áššiide ja mearrádusdahkamii.

Giela ohppet ahkebadjái mihtilmas giellageavahandiliid, teakstašlájaid ja sániid olis. Sámegiela ja girjjálašvuođa oahpahusa ulbmilin lea doarjut, ovddidit ja čiekŋudit gielladiđolašvuođa ja gielalaš áiccadeami dáidduid ja maid nannet oahppiid gielalaš identitehta. Sámegiella ja girjjálašvuohta-oahppamearis kultursisdoaluin guovddážis leat sátnedáidaga, teáhterdáidaga, dráma ja media lassin máinnastanárbi, sápmelaš lyrihkka (livđe, leu’dd, luohti), giellaservoša dábit, árbevierut, dáidda, sápmelaš eallinvuohki ja historjá.

Jahkeluohkáin 3–6 sámegiela ja girjjálašvuođa oahpahusas oahppiid roahkasmahttet doaibmat aktiivvalaččat iežaset eatnigillii iešguđetlágan njálmmálaš ja čálalaš vuorrováikkuhandiliin. Oahppiid gielladáiddu ovddidit sátnevuorkká ja doabaráju máŋggabealagahttimiin, bagademiin oahppiid geahčadit giela guovdileamos iešvuođaid, nannemiin teavstta dulkoma ja buvttadeami dáidduid ja velá fállamiin ahkebadjái heivvolaš girjjálašvuođa ja barggildanvugiid máŋggamediála oahppanbirrasiin. Eatnigiela dáidduid ovddideamis ja oahppandáidduid máŋggabealagahttimis geavahit earret eará oahppaávnnasrájáid rasttildeaddji čavdudeaddji oahpahusa. Oahpahus ovddida oahppiid dáiddu árvvoštallat iežaset oahppama.

Sámegiella ja girjjálašvuohta -oahppameari oahpahusa mihttomearit jahkeluohkáin 3–6

Oahpahusa mihttomearit

Mihttomeriide laktáseaddji sisdoallosuorggit

Viiddis máhttu

Vuorrováikkuhandiliin doaibman

T1 roahkasmahttit ja láidet oahppi vuorrováikkuhandáidduid ovddideapmái láhčimiin dilálašvuođaid ságastallamii ja ehtalaš gažaldagaid suokkardeapmái

S1

L1, L2, L7

T2 movttiidahttit oahppi nannet dáiddu doaibmat konstruktiivvalaččat iešguđetlágan gulahallandilálašvuođain sánálaččat ja ii-sánálaččat ja maid oahpistit oahppi váldit vuhtii gulahallamisttis vuostáváldi dárbbuid ja iežas gielalaš válljemiid váikkuhusa

S1

L2, L6, L3

T3 doarjut oahppi positiiva gulahalligova šaddama ja maid oahpistit oahppi dovdát dilálašvuođaid geavahit sámegiela dáiddus

S1

L2, L6

Teavsttaid dulkon

T4 bagadit oahppi lohkandáiddu njuovžilin dahkamii ja geavahit teavstta áddema strategiijaid ja maid áiccadit ja árvvoštallat iežas lohkama

S2

L1, L4

T5 bagadit oahppi viiddidit sátne- ja doabaráju ja maid teavstta doahpagiid ipmirdeami

S2

L1, L2, L4

T6 bagadit oahppi dieđu skáhppomii, máŋggabealat diehtogálduid geavaheapmái ja dieđu luohtehahttivuođa árvvoštallamii ja maid giddet fuomášumi sámegielat álgoteavsttaid kulturčanuslaš iešvugiide

S2

L1, L2, L4, L6

Teavsttaid buvttadeapmi

T7 movttiidahttit oahppi gielladit jurdagiiddis ja hárjehallat muitaleaddji, govvideaddji ja oktageardánis, bealiváldi teavsttaid buvttadeami, maiddái máŋggamediála birrasiin

S3

L1,L4

T8 bagadit oahppi hárjehallat gieđainčállima ja boallodáidduid njuovžilvuođa ja nannet čállojuvvon giela ja teavsttaid ráhkadagaid ja riektačállima hálddašeami

S3

L1, L4

T9 movttiidahttit oahppi ovddidit teavstta buvttadeami proseassaid ja dáiddu árvvoštallat iežas teavsttaid, fállat vejolašvuođaid konstruktiiva máhcahaga addimii ja oažžumii, oahpistit váldit vuhtii teavstta vuostáváldi ja maid doaibmat ehtalaččat fierpmádagas olbmo ovttaskasvuođa ja dahkkivuoigatvuođaid gudnejahttimiin

S3

L1, L5, L7

Giela, girjjálašvuođa ja kultuvrra ipmirdeapmi

T10 bagadit oahppi nannet gielladiđolašvuođas, movttiidahttit su dutkat ja geahčadit giela ja dan sierra variánttaid, oahpistit dovdát dilálašvuođaid geavahit sámegiela ja áddet gielalaš válljemiid váikkuhusaid

S4

L1, L2

T11 doarjut oahppi gielalaš ja kultuvrralaš identitehta huksemis ja iežas árbevieru árvvusatnimis ja maid sámegiela/gielaid mearkkašumi áddemis alcces ja iežas servošii

S4

L2, L4

T12 movttiidahttit oahppi viiddidit iežas teakstaválljašumi ja movttiidahttit lohkat ja atnit árvvus sámegielat mánáid- ja nuoraidgirjjálašvuođa ja maid oahpistit media- ja kulturfálaldaga sisa ja fállat dilálašvuođaid kultuvrra buvttadeapmái

S4

L2, L7, L1

Giela geavaheapmi visot oahppama doarjjan

T13 movttiidahttit oahppi ovddidit ja máŋggabealagahttit sierra oahppaávdnasiin dárbbašlaš ja sámekultuvrii laktáseaddji giela ja maid atnit ávkin dáiddus visot oahppamis

S5

L1, L2, L7

Sámegiella ja girjjálašvuohta -oahppameari mihttomeriide laktáseaddji guovdilis sisdoallosuorggit jahkeluohkáin 3-6

Oahppi giella-, vuorrováikkuhan- ja teakstadáidduid oahppan dáhpáhuvvá giellageavahandiliin ja maid máŋggabealat barggadeamis gielain. Sisdoaluid válljejit nu, ahte oahppi sáhttá viiddidit iežas gillii, girjjálašvuhtii ja eará kultuvrii laktáseaddji máhtus máŋggabealagit. Sisdoalut dorjot mihttomeriid juksama ja atnet ávkin sihke oahppiid vásihusaid ja báikkálaš vejolašvuođaid. Sisdoallosurggiin ráhkadit oppalašvuođaid sierra jahkeluohkáide.

S1 Vuorrováikkuhandiliin doaibman: Fállet máŋggabealat dilálašvuođaid hárjehallat iežaset vásihusaid, jurdagiid ja oaiviliid juohkima, nuppiid guldaleami ja konstruktiiva máhcahaga addima ja oažžuma iešguđetlágan gulahallanbirrasiin. Hárjehallet ja áiccalmahttet iežaset vuorrováikkuhusa iešguđetlágan gulahallandilálašvuođain, ovdamearkka dihte vugiid leat smáđáhkes, geavahit iežas jiena, doaibmat mihttomearálaččat ja ovdanbuktit iežas oaivila ja ákkastallat dan váldimiin nuppiid vuhtii. Hárjehallet positiivvalaš ja smáđáhkes olggosbuktima vugiid. Hárjehallet guldaleami, ideahutkama, mearrádusdahkama, problemačoavdima ja maid projeaktabarggadeami dáidduid ja velá spontána ja hárjehallon hállangulahallama oahpes olbmuiguin. Hárjehallet olggosbuktinvugiid iešguđetlágan gulahallan- ja loaiddastandilálašvuođain. Bagadit ollislaš albmabuktimii, atnet ávkin dráma doaibmanvugiid sierralágan áigeguovdilis fáttáid, temáid ja girjjálašvuođa gieđahallamis. Fállet vejolašvuođaid oassálastit iežaset luohká ja skuvlaservoša kulturdoaimma plánemii ja ollašuhttimii. Hárjehallet doaibmama iešguđetlágan sámegielat gulahallanbirrasiin.

S2 Teavsttaid dulkon: Čiekŋudit sierralágan teavsttaid, nugo čáppagirjjálašvuođa, diehtoteavsttaid ja maid gova ja teavstta ovttastahtti mediateavstta lohkandáiddu, teavstta áddema ja lohkama strategiijaid ja dulkoma dáidduid. Geahčadit ja árvvoštallet iežaset lohkandáiddu. Čiekŋudit teavstta dulkoma dáidduid dutkamiin ja veardádallamiin máŋggahámat teavsttaid ja maid hárjehallamiin doahpagiid, nugo fáttá ja temá, ipmirdeami ja geavaheami. Hárjehallet čilget, veardádallat ja suokkardit sániid, daid synonymaid, giellagovaid, dajahusaid ja doahpagiid mearkkašumiid ja daid hierarkiijaid. Ohppet dovdát muitaleaddji, govvideaddji, láidesteaddji ja oktageardánis, bealiváldi teavsttaid, nugo oaivilteavsttaid ja máidnosiid, gielalaš ja tekstuála iešvugiid. Viiddidit teavsttaid dutkamiin oahppiid dieđuid giela sierra beliin. Sániid juhket luohkáide mearkkašumi ja hámi vuođul. Suokkardit, makkár mearkkašumiid sierra kásusat sisdollet ja ohppet vearbbaid sodjama persovdna- ja áigehámiin. Dutket teavsttaid oktavuođas giela govvariggodaga ja maid hállojuvvon ja čállojuvvon giellahámi erohusaid sátnedásis. Oahpásmuvvet reporterema, veardádallama ja oaivila ovdanbuktima vugiide. Lohket ja guldalit oktasaččat ja iežaset válljen teavsttaid ja girjjálašvuođa, maiddái olles girjjiid, mat leat dárkkuhuvvon mánáide ja nuoraide. Ovdal ohppojuvvon doahpagiid lassin ohppet geavahit dáid doahpagiid: muitaleaddji, fáddá ja temá. Ohcet dieđu sierra gálduin ja viiddidit diehtima lohkamušaiguin. Hárjehallet árvvoštallat teavsttaid ja gálduid luohtehahttivuođa.

S3 Teavsttaid buvttadeapmi: Buvttadit máŋggahámat fiktiivvalaš ja ii-fiktiivvalaš teavsttaid iežaset vásihusaid, áicosiid, jurdagiid ja oaiviliid ja maid nuppiid teavsttaid vuođul dahkamiin njuovžileabbon gieđainčállima ja boallodáidduid. Dutket ja hárjehallet muitaleami, govvideami ja maid láidesteaddji ja bealiváldi olggosbuktima. Hárjehallet bajilčállagiid dahkama, ráhkadagaid ja bihttájuogu iežaset teavstta buvttadeamis. Hárjehallet teavstta ealáskahttima ja rievdadallama vugiid ja maid sátneválljejumiid, dajahusaid ja sátneortnega oktavuođa teavstta mearkkašumiide. Geahčadit čállojuvvon ja hállojuvvon giela erohusaid. Ohppet geavahit persovdna- ja áigehámiid ja maid dovdát teavsttas dadjosa, váldocealkaga ja oalgecealkagiid vuođđotiippaid ja maid gihpu ja cealkaga váldolahtuid, ja geavahit dieđu veahkkin iežaset teavstta buvttadeamis. Ohppet geavahit riektačállima vuođđoáššiid iežaset teavsttas. Hárjehallet teavstta buvttadeami muttuid: ideaháhkama, plánema, čoavdima, dikšuma, iežaset teavsttaid geahčadeami ja árvvoštallama ja maid máhcahaga addima ja vuostáváldima. Hárjehallet studeremis dárbbašlaš teavsttaid buvttadeami, nugo lávgadeami ja muituibidjamiid dahkama ja maid gálduid geavaheami ja merkema teavsttas.  Fállet máŋggabealagit dilálašvuođaid muitalit, reporteret ja govvidit dáhpáhusaid ja albmonemiid ja maid ovdanbuktit iežaset oainnuid hállamiin, čállimiin ja govaiguin maiddái máŋggamediála birrasiin. Ohppet doaibmat fierpmádatbirrasiin ehtalaččat riekta olbmo ovttaskasvuođa gudnejahttimiin ja dahkkivuoigatvuođaid čuovvumiin.

S4 Giela, girjjálašvuođa ja kultuvrra ipmirdeapmi: Dutket giela rievdadallama dili ja fáttá mielde ja suokkardit sániid, olggosbuktinvugiid ja teavsttaid mearkkašumiid. Dutket teavsttaid gaskavuođa (intertekstuálavuohta) máŋggahámat teavsttain. Oahpásmuvvet sámekultuvrra lassin eará kultuvrraide ja gielaide ja veardádallet iežaset sámegiela eará, oahppiide oahpes gielaid iešvugiide: Sámegiela iešvugiin oahpásmuvvet teavsttain gávdnovaš suorggidemiide, luohkkájuohkimii cealkkaoktavuođa ja mearkkašumi vuođul (sátneluohkát) ja maid suokkardit ja hárjehallet sániid sodjama. Áiccalmahttet jietna- ja dássemolsašumi dihttoma. Oahpásmuvvet sierra sámegielaide ja daiguin almmustahtton mánáid- ja nuoraidgirjjálašvuhtii ja maid álbmotárbái ja dan dálá dulkojeaddjiide. Ohppet dovdat árbevirolaš sápmelaš eallima ja ealáhusaid ja maid astoáiggi loaktinvugiid. Ohppet áddet sámegiela geavaheami váikkuhusaid iežaset eallimii ja birrasii. Atnet ávkin mánáide ja nuoraide dárkkuhuvvon media- ja kulturfálaldaga, ovdamearkka dihte kulturdáhpáhusaid, girjeráju, ealligovaid, teáhtera ja museaid. Geahčadit mediakultuvrra albmanusaid ja ahkebadjái dárkkuhuvvon sisdoaluid ja ságastallet media rollas oahppi árggas. Plánejit ja ollašuhttet iežaset ovdanbuktimiid maiddái ovttasbarggus sámeservodaga sierra doaibmiiguin. Movttiidahttet girjeráju aktiivvalaš ja máŋggabealat geavaheapmái, ohcet alcceset miellagiddevaš iežasgielat lohkamuša ja dorjot ieševttolaš lohkama ja čállima beroštumi. Lohket mánáide ja nuoraide dárkkuhuvvon girjjálašvuođa ja ahkebadjái oaivvilduvvon diehtogirjjálašvuođa ja maid suokkardit girjjálašvuođa gohccáhan gažaldagaid.

S5 Giela geavaheapmi visot oahppama doarjjan: Hárjehallet sierra oahppaávdnasiid dehálaš doahpagiid ja olggosbuktimiid dovdáma ja daid iežaset atnui váldima. Atnet ávkin diehto- ja gulahallanteknologiija veahkkin sierra diehtosurggiid dieđu skáhppomis, oahppamis ja iežaset oahppama árvvoštallamis mihttomeriid ektui. Nannejit oahppi dáiddu geavahit iežas eatnigiela ja eará iežas máhttin gielaid visot oahppama doarjjan.

Sámegiella ja girjjálašvuohta -oahppameari árvvoštallankriterat 6. jahkeluohká loahpas buorre máhtu govvideaddji sánálaš árvvoštallama / árvosáni gávcci várás

Oahpahusa mihttomearri

Sisdoal-lo-suorggit

Árvvoštallama čuozáhagat oahppaávdnasis

Buorre/árvosáni gávcci máhttu

Vuorrováikkuhandiliin doaibman

T1 roahkasmahttit ja oahpistit oahppi vuorrováikkuhandáidduid ovddideapmái láhčimiin dilálašvuođaid ságastallamii ja ehtalaš gažaldagaid suokkardeapmái

S1

Vuorrováikkuhandiliin doaibman

Oahppi ovdanbuktá jurdagiiddis ja albmabuktá oaivilis alcces oahpes vuorrováikkuhandiliin.

T2 movttiidahttit oahppi nannet dáiddu doaibmat konstruktiivvalaččat iešguđetlágan gulahallandilálašvuođain sánálaččat ja ii-sánálaččat ja maid oahpistit oahppi váldit vuhtii gulahallamisttis vuostáváldi dárbbuid ja iežas gielalaš válljemiid váikkuhusa

S1

Vuorrováikkuhandáidduid ovdáneapmi

Oahppi váldá vuostá máhcahaga iežas doaimmas vuorrováikkuhandiliin ja addá máhcahaga earáide.

T3 doarjut oahppi positiiva gulahalligova šaddama ja maid oahpistit oahppi dovdát dilálašvuođaid geavahit sámegiela dáiddus

S1

Iežas gulahallama áiccadeapmi ja sámegiela dáiddu ávkinatnin

Oahppi áiccada iežas giellageavaheaddjin ja gulahallin ja ásaha oahpisteami vuolde alcces mihttomeriid atnit ávkin sámegiela dáiddus.

Teavsttaid dulkon

T4 bagadit oahppi lohkandáiddu njuovžileabbon dahkamii ja geavahit teavstta áddema strategiijaid ja maid áiccadit ja árvvoštallat iežas lohkama

S2

Lohkandáiddu njuovžilvuohta

Oahppi lohká njuovžilit máŋggahámat teavsttaid ja maid áiccada ja árvvoštallá iežas lohkama.

T5 bagadit oahppi viiddidit sátne- ja doabaráju ja maid teavstta doahpagiid ipmirdeami

S2

Sátne- ja doabaráju viiddideapmi

Oahppi hálddaša mearálaš sátne- ja doabaráju ja geavaha teavstta doahpagiid ipmirdeami ja dulkoma ovddideaddji strategiijaid

T6 bagadit oahppi dieđu skáhppomii, máŋggabealat diehtogálduid geavaheapmái ja dieđu luohtehahttivuođa árvvoštallamii ja maid giddet fuomášumi sámegielat álgoteavsttaid kulturčanuslaš mihtilmasvuođaide

S2

Dieđuskáhppon-
dáiddut ja gáldokrihtalašvuohta

Oahppi geavaha dieđu skáhppomisttis iešguđetlágan diehtogálduid ja máhttá
muhtin muddui vihkkedallat diehtogálduid luohtehahttivuođa.

Teavsttaid buvttadeapmi

T7 movttiidahttit oahppi gielladit jurdagiiddis ja hárjehallat muitaleaddji, govvideaddji ja oktageardánis, bealiváldi teavsttaid buvttadeami, maiddái máŋggamediála birrasiin

S3

Iežas jurddašeami gielladeapmi ja sierra teakstašlájaid geavaheapmi

Oahppi máhttá oahpistemiin geavahit muitaleapmái, govvideapmái ja oktageardánis bealiváldi tekstii mihtilmas giela. Oahppi máhttá bajilčállit teavsttas, juohkit dan bihtáide ja giddet fuomášumi sátneválljejumiide.

T8 bagadit oahppi ovddidit gieđainčállima ja boallodáidduid njuovžileabbon dahkama ja nannet čállojuvvon giela ja teavsttaid ráhkadagaid ja riektačállima hálddašeami

S3

Čállindáidu ja čállojuvvon giela hálddašeapmi

Oahppi čállá njuovžilit ja čielgasit gieđain ja lea oahppan dárbbašlaš boallodáidduid. Oahppi dovdá čállojuvvon giela ráhkadagaid ja riektačállima vuođđoáššiid ja geavaha daid iežas teavstta buvttadeamis.

T9 movttiidahttit oahppi ovddidit teavstta buvttadanproseassaid ja dáiddu árvvoštallat iežas teavsttaid, fállat vejolašvuođaid konstruktiiva máhcahaga addimii ja oažžumii, bagadit váldit vuhtii teavstta vuostáváldiid ja maid doaibmat ehtalaččat fierpmádagas ovttaskasvuođa ja dahkkivuoigatvuođaid gudnejahttimiin

S3

Teavsttaid ráhkadeapmi ja ehtalaš gulahallan

Oahppi dovdá ja máhttá govvidit teavsttaid buvttadeami vuođđomuttuid, máhttá vihkket iežas teavsttaidis ja buvttada teavsttaid muttuid mielde okto ja earáiguin. Oahppi máhttá addit ja vuostáváldit máhcahaga, lea diđolaš teavstta vuostáváldi mearkkašumis ja maid máhttá merket gálduid teavstta lohppii ja diehtá fierpmádagas doaibmama ehtalaš vuođđojurdagiid.

Giela, girjjálašvuođa ja kultuvrra ipmirdeapmi

T10 bagadit oahppi nannet gielladiđolašvuođas, movttiidahttit su dutkat ja geahčadit giela ja dan sierra variánttaid, oahpistit dovdát dilálašvuođaid sámegiela geavaheapmái ja áddet gielalaš válljemiid váikkuhusaid

S4

Giela guorahallama ovdáneapmi ja gielladoahpagiid hálddašeapmi

Oahppi máhttá govvidit teavsttaid gielalaš iešvugiid ja geavahit iežas oahppan doahpagiid, go hállá ja čállá daid birra.

T11 doarjut oahppi gielalaš ja kultuvrralaš identitehta huksemis ja iežas árbevieru árvvusatnimis ja maid sámegiela/-gielaid mearkkašumi áddemis alcces ja iežas servošii

S4

Kulturdovdamuša ovdáneapmi

Oahppi máhttá muitalit sápmelaš eallima váldoiešvugiin ja nammadit sámekultuvrra dábáleamos dihttonhámiid.

T12 movttiidahttit oahppi viiddidit iežas teakstaválljašumi ja movttiidahttit lohkat ja atnit árvvus sámegielat mánáid- ja nuoraidgirjjálašvuođa ja maid oahpistit media- ja kulturfálaldaga sisa ja fállat dilálašvuođaid kultuvrra buvttadeapmái

S4

Sámegielat mánáid- ja nuoraidgirjjálašvuođa ja maid media- ja kulturfálaldaga dovdamuš

Oahppi lohká sohppojuvvon girjjiid ja teavsttaid, mat leat dárkkuhuvvon mánáide ja nuoraide, ságastallá ja juohká vásihusaidis das, maid lea lohkan. Oahppi máhttá muitalit iežas mielageassi media- ja kulturfálaldagas.

Giela geavaheapmi visot oahppama doarjjan

T13 movttiidahttit oahppi ovddidit ja máŋggabealagahttit sierra oahppaávdnasiin dárbbašlaš ja sámekultuvrii laktáseaddji giela ja maid atnit ávkin dáiddus visot oahppamis

S5

Sierra oahppaávdnasiid giela áiccadeapmi   

Oahppi dovdá sierra oahppaávdnasiid vugiid geavahit giela ja bastá atnit ávkin iežas gielladáiddu oahppamis.

14.4.3 VIERIS GIELAT

GIELLABAJÁSGEASSINGiellabajásgeassimii guoskevaš mihttomearit ja maid nuppi ruovttueatnangiela ja vieris gielaid studerema vejolašvuođat leat meroštallon nuppi ruovttueatnangiela oahpahussii guoskevaš ossodagas.

Oahppaávdnasa ulbmil

Giella lea oahppama ja jurddašeami eaktu. Giella lea mielde skuvlla visot doaimmas, ja juohke oahpaheaddji lea giela oahpaheaddji. Gielaid lohkan ovddida jurddašandáidduid ovdáneami. Dat addá ávdnasiid máŋggagielat ja -kultuvrralaš identitehta šaddamii ja árvvusatnimii. Sátnevuorkká ja ráhkadagaid čoggodettiin maiddái vuorrováikkuhan- ja dieđuskáhppondáiddut ovdánit. Gielaid lohkamis lea valjis sadji illui, leaikkalašvuhtii ja luovvannávccalašvuhtii.

Gielaid oahpahus lea oassi giellabajásgeassimis ja láidesteapmi gielladiđolašvuhtii. Oahppiin gohccáhit beroštumi skuvlaservoša ja birastahtti máilmmi gielalaš ja kultuvrralaš máŋggabealatvuhtii ja sin roahkasmahttet gulahallat autentalaš birrasiin. Skuvllas bagadit atnit árvvus sierra gielaid, daid hálliid ja sierralágan kultuvrraid. Sohkabeliid dásseárvvu giellaválljejumiin ja gielaid lohkamis nannejit sierralágan oahppiid beroštahtti giellaválljendiehtojuohkimiin, roahkasmahttimiin oahppiid dahkat duođaid iežaset beroštahtti válljejumiid sohkabealis fuolakeahttá, gieđahallamiin oahpahusas máŋggabealagit iešguđetlágan fáttáid ja maid geavahemiin molsašuddi ja doibmejeaddji bargovugiid.

Gielaid lohkan ráhkkanahttá oahppiid mihttomearálaš ja luovvannávccalaš barggildeapmái iešguđetlágan čoahkkáibijuin. Oahppiide ja oahppijoavkkuide láhčet vejolašvuođaid fierpmáiduvvamii ja oktavuođadoallamii olbmuiguin maiddái miehtá máilmmi. Dáhta- ja gulahallanteknologiija fállá ovtta lunddolaš vejolašvuođa ollašuhttit gielaid oahpahusa autentalaš diliid ja oahppiid gulahallandárbbuid vuođul. Oahpahus addá maiddái gárvvisvuođaid oasálašvuhtii ja aktiivvalaš váikkuheapmái álbmogiidgaskasaš máilmmis.

Oahpahus nanne oahppiid luohttámuša iežaset návccaide oahppat gielaid ja geavahit daid roahkkadit. Oahppiide addet vejolašvuođa ovdánit individuálalaččat ja oažžut dárbbu mielde doarjaga iežaset oahppamii. Oahpahusa lágidit nu, ahte maiddái dat oahppit sáhttet ovdánit, geat mannet ovddos jođáneabbot go earát dahje máhttet giela jo ovddežis.

Gielaid oahpahusas ovddidit máŋggalohkandáiddu ja gieđahallet sierralágan teavsttaid. Mánáid ja nuoraid beroštumi sierralágan čuozáhagaid váldet vuhtii teavsttaid válljemis. Oahpahusas ráhkadit šalddiid maiddái sierra gielaid gaskii ja maid oahppiid astoáiggi giellageavaheapmái. Oahppiid bagadit viežžat dieđu iežaset máhttin gielaiguin.

SÁMEGIELLA, A-OAHPPAMEARRI JAHKELUOHKÁIN 3-6

Jahkeluohkáin 3 – 6 visot oahppiin lea eatnigiela lassin oahpahus uhcemustá guovtti eará gielas: oktasaš A1-gielas ja maid B1-gielas ja vejolaččat maiddái A2-gielas, mii lea A-giela válljenvuloš oahppamearri.

Dát leat sámegiela oahpahusa dábálaš vuođuštusat. Oahpahusa lágideaddji gárvvista dáid vuođuštusaid mielde báikkálaš heivehusa davvisámegillii, anárašgillii dahje nuortalašgillii.

A2-giela jahkevahkkodiimmuid juohkimis sierra jahkeluohkáide ii leat 6. jahkeluohká lađasmuddu.

Sámegiela A-oahppameari oahpahusa mihttomearit jahkeluohkáin 3-6

Oahpahusa mihttomearit

Mihttomeriide laktáseaddji sisdoallo-suorggit

Viiddis máhttu

Bajásšaddan kultuvrralaš máŋggabealatvuhtii ja gielladiđolašvuhtii

T1 bagadit oahppi áicat lagasbirrasa, sámeguovllu, Suoma ja Davviriikkaid gielalaš ja kultuvrralaš valljodaga, ja gohccáhit oahppis beroštumi su iežas giella- ja kulturduogážii

S1

L2

T2 motiveret oahppi atnit árvvus sámegielaid sajádaga eamiálbmoga giellan ja maid oahpásmuhttit oahppi báikkálaš, ealli sámekultuvrii.

S1

L2, L7

T3 bagadit oahppi áicat gielaid ovttasteaddji ja sirrejeaddji albmonemiid ja maid doarjut oahppi gielalaš sáhkkiivuođa ja árvvoštallannávcca ovdáneami

S1

L1, L4

T4 bagadit oahppi gávdnat sámegielat materiála

S1

L2, L3

Giellastuderendáiddut

T5 oahpásmuvvat ovttas oahpahusa mihttomeriide ja ráhkadit udnovaš studerenvuoiŋŋa, mas deháleamos lea dieđu gaskkustuvvan ja maid movttiidahtti ovttas oahppan

S2

L1, L7

T6 bagadit oahppi váldit vásttu iežas giellastuderemis ja movttiidahttit hárjehit gielladáiddus roahkkadit ja maiddái diehto- ja gulahallanteknologiijain ja maid iskkadit, makkár vuogit oahppat gielaid heivejit sutnje buoremusat

S2

L5, L6

Ovdáneaddji gielladáidu, dáidu doaibmat vuorrováikkuhusas

T7 lágidit oahppái dilálašvuođaid hárjehallat sierra gulahallankanálaiguin njálmmálaš ja čálalaš gulahallama ja vuorrováikkuhusa

S3

L2, L4, L5, L7

T8 doarjut oahppi gielalaš gulahallanstrategiijaid geavaheamis

S3

L2, L4

T9 veahkehit oahppi viiddidit iežas dovdamuša smáđáhkes giellageavaheapmái gullevaš olggosbuktimiid birra

S3

L2, L4

Ovdáneaddji gielladáidu, dáidu dulkot teavsttaid

T10 roahkasmahttit oahppi dulkot ahkedássásis heivvolaš ja iežas beroštahtti hállojuvvon ja čállojuvvon teavsttaid

S3

L4

Ovdáneaddji gielladáidu, dáidu buvttadit teavsttaid

T11 fállat oahppái valjis dilálašvuođaid hárjehallat ahkedássái heivvolaš unnalágan hupmama ja čállima giddemiin fuomášumi maiddái jietnadeapmái ja teavstta sisdoalu dáfus deháleamos ráhkadagaide

S3

L3, L4, L5, L7

Sámegiela A-oahppameari oahpahusa mihttomeriide laktáseaddji guovdilis sisdoallosuorggit jahkeluohkáin 3-6

S1 Bajásšaddan kultuvrralaš máŋggabealatvuhtii ja gielladiđolašvuhtii: Oahpásmuvvet sámegielaid ja maid suomagiela ja muhtin eará suoma-ugralaš gielaid ovttastahtti guovddášiešvugiide. Ságastallet gielaid fuolkegaskavuođain earenoamážit luohkás dahje skuvllas hállojuvvon dahje lohkkojuvvon gielaid oasis. Suokkardit iežaset giella- ja kulturduogáža. Skáhppojit dieđu sámegielaid hupmanviidodagas ja sámegielaid sajádagas. Oahpásmuvvet báikkálaš sámekultuvrii. Giddejit fuomášumi dasa, mii lea oktasaš buot gielaide ja mo sáhttá doaibmat, juos máhttá giela dušše unnán. Hárjehallet árvvusadni giellageavaheami vuorrováikkuhandiliin.

S2 Giellastuderendáiddut: Oahpahallet plánet doaimma ovttas, addit ja váldit vuostá máhcahaga ja váldit vásttu. Oahpahallet beaktilis giellastuderenvugiid, nugo ođđa sániid ja ráhkadagaid aktiivvalaš geavaheami iežaset olggosbuktimiin, muituideaddinvugiid ja amas sáni mearkkašumi gávnnaheami áššeoktavuođas. Hárjánahttet vihkkedallat iežaset gielladáiddu ovdamearkka dihte Eurohpalaš giellalávkkain.  Bagadit oahppiid fuomášit sámegielat giellabirrasa.

S3 Ovdáneaddji gielladáidu, dáidu doaibmat vuorrováikkuhusas, dáidu dulkot teavsttaid, dáidu buvttadit teavsttaid: Oahpahallet gullat, hupmat, lohkat ja čállit sámegiela máŋggalágan fáttáin. Guovddášfáttát leat mun ieš, mu bearaš, mu ustibat, skuvla, buđaldusberoštumit ja astoáiggi loaktin ja maid eallin sámegielat birrasis. Dasa lassin válljejit fáttáid ovttas. Sisdoaluid válljemis vuolggasadjin lea oahppiid beaivválaš eallinbire, beroštumi čuozáhagat ja áigeguovdilisvuohta, oaidninvuohkin mun ja mii Suomas sihke sámegiela hállanguovllus ja sápmelaččaid ruovttuguovllus. Válljejit iešguđetlágan giellageavahandárkkuhusaid nugo ovdamearkka dihte dearvvaheapmi ja veahki bivdin dahje oaivila ovdanbuktin. Sátnevuorkká ja ráhkadagaid oahpahallet máŋggalágan teavsttaid nugo unna máidnasiid, čájálmasaid, jearahallamiid ja dajahusaid hutkama oktavuođas.  Fállet vejolašvuođaid hárjehallat váddásut giellageavahandiliid. Oahpahallet gávdnat sámegielat materiála. Áiccalmahttet ja hárjehallet valjis jietnadeami ja hupmama.

Sámegiela A-oahppameari oahppanbirrasiidda ja bargovugiide laktáseaddji mihttomearit jahkeluohkáin 3-6

Mihttomearrin lea, ahte giellageavaheapmi livččii nu áššálaš, lunddolaš ja oahppiide mearkkašahtti go vejolaš. Barggadeamis deattuhuvvá bárra- ja unnajoavkobargu ja maid ovttas oahppan iešguđetlágan oahppanbirrasiin. Máŋggagielalašvuohta- ja giellabajásgeassima mihttomeriid juksama várás dárbbašit oahpaheaddjiid ovttasbarggu. Stoahkamiin, lávlumiin, spealuiguin ja drámain oahppit ožžot vejolašvuođa iskkadit ahtanušši gielladáidduset ja gieđahallat maiddái doaladumiid. Oahpahusas geavahit máŋggabealagit sierra gulahallankanálaid ja -rusttegiid. Oahppiid bagadit aktiivvalaš doaibmanvuohkái ja iehčanas vásttu váldimii iežaset oahppamis Eurohpalaš giellalávkkain dahje seammasullasaš bargoneavvuin. Oahppit oahpásmuvvet birastahtti servoša máŋggagielatvuhtii ja -kultuvrralašvuhtii ruovttueatnama álbmogiidgaskasašvuođa olis. Sidjiide fállet maiddái vejolašvuođaid hárjehallat riikkaidgaskasaš oktavuođadoallama. Sámegiela geavahit álo go dat lea vejolaš.

Bagadeapmi, sierranahttin ja doarjja sámegiela A-oahppamearis jahkeluohkáin 3-6

Oahppiid bagadit geavahit gielladáidduset roahkkadit. Valljás gulahallanhárjehallan doarju oahppiid gielladáiddu ovdáneami. Oahppiid movttiidahttet studeret maiddái eará gielaid, maid skuvla fállá. Oahppiide, geain leat gielaide njađđáseaddji oahppanváttisvuođat, fállet doarjaga. Oahpahus plánejuvvo nu, ahte dat fállá hástalusaid maiddái daidda, geat ovdánit jođáneabbot go earát dahje máhttet giela ovddežis.

Oahppi oahppama árvvoštallan sámegiela A-oahppamearis jahkeluohkáin 3-6

Árvvoštallan lea movttiidahtti lundosaš ja addá oahppiide vejolašvuođa deattuhit alcceset lunddolaš olggosbuktinvugiid. Máŋggabealat árvvoštallan fállá vejolašvuođaid maiddái dakkár oahppiide čujuhit máhtuset, geain leat gillii laktáseaddji oahppanváttisvuođat dahje geain leat muđui gielalaččat earálágan vuolggasajit. Árvvoštallamis bargoneavvun sáhttá atnit ovdamearkka dihte Eurohpalaš giellalávkka.

Sámegiela sánálaš árvvoštallama dahje árvosáni attedettiin oahpaheaddji árvvoštallá oahppiid máhtu báikkálaš oahppaplánas ásahuvvon mihttomeriid ektui. Meroštaladettiin máhttodási 6. jahkeluohká lohkanjahkeduođaštusa várás oahpaheaddji geavaha sámegiela A-oahppameari riikkaviidosaš árvvoštallankriteraid.  Oahpuin ovdáneami beales lea guovddášášši, ahte oahppama árvvoštallet máŋgga sierraláhkai, maiddái ieš- ja veardásašárvvoštallamiin, ja ahte árvvoštallan čuohcá visot árvvoštallanvuloš mihttomeriide. Árvvoštallamis váldet vuhtii visot gielladáiddu oassesurggiid. Daid árvvoštallan vuođđuduvvá Eurohpalaš refereansarápmii ja dan vuođul gárvvistuvvon suopmelaš heivehussii.

Sámegiela A -oahppameari árvvoštallankriterat 6. jahkeluohká loahpas buorre máhtu govvideaddji sánálaš árvvoštallama / árvosáni gávcci várás

Oahpahusa mihttomearri

Sisdoal-lo-suorggit

Árvvoštallama čuozáhagat oahppaávdnasis

Buorre/árvosáni gávcci máhttu

Bajásšaddan kultuvrralaš máŋggabealatvuhtii ja gielladiđolašvuhtii

T1 gohccáhit oahppi beroštumi lagasbirrasa, sámeguovllu, Suoma ja Davviriikkaid gielalaš ja kultuvrralaš valljodahkii ja gohccáhit oahppis beroštumi su iežas giella- ja kulturduogážii

S1

Ii geavahuvvo árvosáni šaddama vuođuštussan. Oahppi bagaduvvo suokkardit iežas vásihusaid oassin iešárvvoštallamis.

T2 motiveret oahppi atnit árvvus sámegielaid sajádaga eamiálbmoga giellan ja maid oahpásmuhttit oahppi báikkálaš, ealli sámekultuvrii

S1

Sámegielaid mearkkašumi dovdan

Oahppi máhttá muitalit, manin Suomas hupmet sámegiela ja dovdá sámegielaid máŋggaláganvuođa

T3 bagadit oahppi áicat gielaid ovttastahtti ja sirrejeaddji albmonemiid ja maid doarjut oahppi gielalaš sáhkkiivuođa ja árvvoštallannávcca ovdáneami

S2

Gielalaš árvvoštallan

Oahppi máhttá dahkat áicosiid sámegiela ja eatnigielas dahje eará iežas máhttin giela ráhkadatlaš, sánálaš dahje eará erohusain ja ovttaláganvuođain.

T4 bagadit oahppi gávdnat čuozáhatgielat materiála

S1

Čuozáhatgielat materiála gávdnan

Oahppi máhttá muitalit, gos sámegiela sáhttá oaidnit dahje gullat.

Giellastuderendáiddut

T5 oahpásmuvvat ovttas oahpahusa mihttomeriide ja láhčit udnovaš studerenvuoiŋŋa, mas deháleamos lea dieđu gaskkustuvvan ja maid movttiidahtti ovttas oahppan

S2

Diđolašvuohta mihttomeriin ja doaibman joavkkus

Oahppi máhttá govvidit studerema mihttomeriid ja oassálastá joavkku oktasaš bargguid dahkamii.

T6 bagadit oahppi váldit vásttu iežas giellastuderemis ja movttiidahttit
hárjánahttit iežas gielladáiddu roahkkadit ja maiddái diehto- ja gulahallan- teknologiijain ja maid iskkadit, makkár vuogit oahppat gielaid heivejit sutnje buoremusat

S2

Studerenmihttome-riid ásaheapmi ja studerenvieruid gávdnan

Oahppi ásaha mihttomeriid iežas giellastuderemii, hárjehallá iešguđetlágan vugiid lohkat gielaid atnimiin maiddái diehto- ja gulahallanteknologiija ja maid hárjánahttá ja árvvoštallá dáidduidis.

Ovdáneaddji gielladáidu, dáidu doaibmat vuorrováikkuhusas

Dáidodássi A1.3

T7 lágidit oahppái dilálašvuođaid hárjehallat sierra gulahallankanálaid atnimiin njálmmálaš ja čálalaš gulahallama ja vuorrováikkuhusa

S3

Vuorrováikkuhus iešguđetlágan dilálašvuođain

Oahppi ceavzá máŋggain rutiinnalágan gulahallandilálašvuođain dorvvastemiin muhtimin gulahallanverddii.

T8 doarjut oahppi gielalaš gulahallanstrategiijaid geavaheamis

S3

Gulahallanstrate-giijaid geavaheapmi

Oahppi oassálastá gulahallamii, muhto dárbbaša ain dávjá veahkkeneavvuid. Oahppi máhttá reageret gáržžes sánálaš albmabuktimiiguin, unna láhtaiguin (omd. nivkalemiin), jienádemiiguin dahje earálágan minimamáhcahagain. Oahppi gártá bivdit čielggadusa dahje geardduheami hui dávjá.

T9 veahkehit oahppi viiddidit smáđáhkes giellageavaheapmái gullevaš olggosbuktimiid dovdamušas

S3

Gulahallama kultuvrralaš heivvolašvuohta

Oahppi máhttá geavahit smáđáhkes giellageavaheapmái gullevaš dábáleamos albmabuktimiid máŋggain rutiinnalágan sosiála dilálašvuođain.   

Ovdáneaddji gielladáidu, dáidu dulkot teavsttaid

Dáidodássi A1.3

T10 roahkasmahttit oahppi dulkot ahkedássásis heivvolaš ja iežas beroštahtti hállon ja čállon teavsttaid

S3

Teavsttaid dulkondáiddut

Oahppi ádde oktageardánis, oahpes sániid ja olggosbuktimiid sisdoalli čállon teavstta ja sivvadis hállama áššeoktavuođa ávkinatnimiin. Oahppi bastá gávdnat dárbbašlaš oktageardánis dieđu oanehis teavsttas.

Ovdáneaddji gielladáidu, dáidu buvttadit teavsttaid

Dáidodássi A1.2

T11 fállat oahppái valjis dilálašvuođaid hárjehallat ahkedássái heivvolaš smávvalágan hupmama ja čállima giddemiin fuomášumi maiddái jietnadeapmái ja teavstta sisdoalu deháleamos ráhkadagaide

S3

Teavsttaid buvttadandáiddut

Oahppi bastá muitalit muhtin oahpes ja alcces dehálaš áššiid birra atnimiin gáržžes olggosbuktinvuorkká ja čállá muhtin oanehis cealkaga hárjehallon fáttáin. Oahppi jietnada eanaš hárjehallon albmabuktimiid áddehahttiláhkai. Oahppi hálddaša bures gáržžes vuođđosátnevuorkká, guđege dillái čadnojuvvon olggosbuktima ja vuođđogiellaoahpa ávdnasiid.

Oahpahus jahkeluohkáin

7-9

LOHKU 15 JAHKELUOHKÁT 7-9

15.4 Oahppaávdnasat jahkeluohkáin 7-9

Dáin oahppaplána vuođuštusain oahppaávdnasiin meroštallojit ulbmil, mihttomearit ja mihttomeriide laktáseaddji guovdilis sisdoallosuorggit. Dasa lassin meroštallojit mihttomearit, mat gusket oahppanbirrasiidda ja bargovugiide ja maid bagadeapmái, sierranahttimii ja doarjagii ja oahppama árvvoštallamii laktáseaddji earenoamáš oaidninvugiide guđege oahppaávdnasis.

Oahppaávnnasosiin geavahuvvojit oanádusat. Mihttomearit leat nummeraston T1, T2 jna. Mihttomeriide laktáseaddji sisdoallosuorggit leat nummeraston S1, S2 jna. ja daidda čujuhuvvo mihttomearretabeallain. Viiddis máhttosuorggit leat nummeraston L1, L2 jna. ja daidda čujuhuvvo oahppaávdnasiid mihttomearretabeallain.

L1 Jurddašeapmi ja oahppat oahppan

L2 Kultuvrralaš máhttu, vuorrováikkuhus ja olggosbuktin

L3 Alddis fuolaheapmi ja árgadáiddut

L4 Máŋggalohkandáidu

L5 Diehto- ja gulahallanteknologalaš máhttu

L6 Bargoeallindáiddut ja fitnodatdoallu

L7 Oassálastin, váikkuheapmi ja suvdilis boahttevuođa huksen.

EATNIGIELA JA GIRJJÁLAŠVUOĐA SIERRA OAHPPAMERIID JA NUPPI RUOVTTUEATNANGIELA LOHKAN

Eatnigiella ja girjjálašvuohta -oahppaávdnasii leat dáin oahppaplána vuođuštusain meroštallon guoktenuplohkái sierra oahppameari, mat leat čuovvovaččat: suomagiella ja girjjálašvuohta, ruoŧagiella ja girjjálašvuohta, sámegiella ja girjjálašvuohta, romanigiella ja girjjálašvuohta, seavagiella ja girjjálašvuohta, oahppi eará eatnigiella, suoma- ja ruoŧagiella nubbin giellan ja girjjálašvuohta, suoma- ja ruoŧagiella sámegielagiidda ja maid suoma- ja ruoŧagiella seavagielagiidda. Oahppi eará eatnigiellan lea vejolaš oahpahit oahpahusa lágideaddji fálaldahkan ja fuolaheaddji válljejupmin soames ovddabealde namutkeahtes eatnigiela olles eatnigiela ja girjjálašvuođa diibmomeriin dahje stáhtaráđi ásahusa 422/2012 8 § mielde lágiduvvon. Dasa lassin sierranas ruhtademiin sáhttá fállat oahppi iežas eatnigiela oahpahusa. Nuppi ruovttueatnangielas leat ruoŧa- ja suomagielas meroštallon A- ja B-oahppamearit ja maid guovttegielat oahppiide dárkkuhuvvon eatnigielalágan oahppamearit.

Oahppi studere eatnigiella ja girjjálašvuohta -oahppaávdnasis ja nuppi ruovttueatnangielas čuovvovaš tabeallas namuhuvvon oahppameriid dađi mielde go oahpahusa lágideaddji fállá ja oahppi fuolaheaddji vállje. Tabeallas oahppi eatnigielain dárkkuhit skuvlla oahpahusgiela (suoma-, ruoŧa- ja sámegiela) dahje eará giela, man fuolaheaddji lea almmuhan.

Oahppi eatnigiella

Eatnigiela ja girjjálašvuođa oahppamearri

Nubbi ruovttueatnangiella

oktasaš

oktasaš

válljenvuloš

suomagiella

suomagiella ja girjjálašvuohta

ruoŧagiella

-

ruoŧagiella

ruoŧagiella ja girjjálašvuohta

suomagiella

-

sámegiella

sámegiella ja girjjálašvuohta ja maid suoma- dahje ruoŧagiella sámegielagiidda

-

suoma- dahje ruoŧagiella

sámegiella

suoma- dahje ruoŧagiella ja girjjálašvuohta ja maid sámegiella ja girjjálašvuohta

ruoŧa- dahje suomagiella

romanigiella

suoma- dahje ruoŧagiella ja girjjálašvuohta ja maid romanigiella ja girjjálašvuohta

ruoŧa- dahje suomagiella

-

seavagiella

seavagiella ja girjjálašvuohta ja maid suoma- dahje ruoŧagiella seavagielagiidda

-

ruoŧa- dahje suomagiella

eará eatnigiella

eará eatnigiella olles eatnigiela ja girjjálašvuođa diibmomeriin dahje VA 422/2012 8 § mielde lágiduvvon ja maid suoma- dahje ruoŧagiella nubbin giellan

-

ruoŧa- dahje suomagiella

15.4.1 EATNIGIELLA JA GIRJJÁLAŠVUOHTA

GIELLABAJÁSGEASSIN

Gielladáiddu ovdáneapmi álgá árramánnávuođas ja joatkašuvvá eallinahkásaš proseassan. Máŋggagielat kompeteansa ovdána ruovttus, skuvllas ja astoáiggis. Dat čohkiida eatnigielaid ja eará gielaid ja maid daid suopmaniid sierradássásaš dáidduin. Skuvllas gielaid oahpahusa vuolggasadjin lea giela geavaheapmi iešguđetlágan dilálašvuođain. Dat nanne oahppiid gielladiđolašvuođa ja sierra gielaid báldalas geavaheami ja maid máŋggalohkandáiddu ovdáneami. Oahppit ohppet dahkat fuomášumiid sierragielat teavsttain ja vuorrováikkuhusa geavadiin, atnit gielladieđu doahpagiid teavsttaid dulkomis ja atnit ávkin iešguđetlágan vugiid oahppat gielaid. Oahppit geavahit sierra gielaid dáidduset buot oahppama doarjjan sierra oahppaávdnasiin. Oahppiid bagadit lohkat gielladáidoseaset heivvolaš teavsttaid ja skáhppot studeremis dárbbašlaš dieđu sierra gielaiguin.

Oahppiid bagadit šaddat diđolažžan sihke iežaset ja earáid gielalaš ja kultuvrralaš identitehtaid máŋggadássásašvuođas. Maiddái unnitlogugielaid ja áitatvuloš gielaid mearkkašumi buktet ovdan oahpahusas. Oahpahus doarju oahppiid máŋggagielalašvuođa ávkinatnimiin buot, maiddái oahppiid astoáiggis geavahan gielaid. Oahpahus nanne oahppiid luohttámuša iežaset návccaide oahppat gielaid ja atnit vátnage gielladáidduset roahkkadit. Giellabajásgeassima eaktun lea sierra oahppaávdnasiid ovttasbargu.

Oahppaávdnasa ulbmil

Ulbmilgovvádus, oahppanbirrasiidda ja bargovugiide laktáseaddji mihttomearit ja maid bagadeapmi, sierranahttin ja doarjja ja velá oahppi oahppama árvvoštallan gusket visot eatnigiella ja girjjálašvuohta -oahppaávdnasa oahppameriide.

Eatnigiela ja girjjálašvuođa oahpahusa ulbmilin lea ovddidit oahppiid giella-, vuorrováikkuhan- ja teakstadáidduid ja stivret sin beroštišgoahtit gielas, girjjálašvuođas ja eará kultuvrras ja šaddat diđolažžan iežaset birra gulahallin ja giellageavaheaddjin. Oahppiid árgga giella- ja teakstadáidduid viiddidit nu, ahte sii ožžot gárvvisvuođaid áicagiid ja albmonemiid doabalažžan dahkamii,  iežaset jurddašeami gielladeapmái ja luovvannávccaset ovddideapmái.

Eatnigiela ja girjjálašvuođa oahpahus vástida ovttasbarggus eará oahppaávdnasiiguin ja ruovttuiguin oahppiid giellabajásgeassimis ja veahkeha sin ráhkadit gielalaš ja kultuvrralaš identitehta máŋggakultuvrralaš ja medialuvvan servvodagas. Eatnigiella ja girjjálašvuohta lea máŋggadieđalaš dáido-, diehto- ja kulturoahppasuorgi. Oahpahus vuođđuduvvá viiddis teakstaipmárdussii. Guovddážis leat máŋggahámat teavsttaid dulkoma ja buvttadeami ja maid dieđu skáhppoma ja juohkima dáiddut. Ahkebadjái ja gielladáidui heivvolaš girjjálašvuohta nanne luovvannávcca ja miellagovahusa máŋggabealat ovdáneami ja viiddida oahppiid áddejumi iežaset gielalaš olggosbuktima vejolašvuođain. Girjjálašvuohta ovttasta oahppi iežas kultuvrii ja viiddida ipmárdusa eará kultuvrrain.

Oahppiid roahkasmahttet ráhkadeaddji ja vásttolaš vuorrováikkuhussii iešguđetlágan gulahallanbirrasiin. Oassin ehtalaš bajásgeassimis oahppiid bagadit ipmirdit iežaset gielalaš ja gulahallama válljemiid váikkuhusaid eará olbmuide. Metakognitiivvalaš dáidduin eatnigiela oahpahusas deattuhuvvet teavsttaid dulkoma ja buvttadeami strategalaš dáiddut. Gielladieđu oahpahusa ulbmilin lea doarjut ja ovddidit gielladiđolašvuođa ja giela áiccadeami dáidduid.  Oahpahus vuođđuduvvá searvvušlaš ja funktionála oidnui gielas: giela ráhkadagaid studerejit ahkebadjái mihtilmas giellageavahandiliid ja teakstašlájaid oktavuođas. Oahpahusas ovdánit cehkiid mielde oahppiid ovdánanmuttu vuođul.

Oahpahus oahpásmuhttá máŋggaide kultursisdoaluide, main guovddážis leat sátnedáidda, media, dráma, teáhterdáidda ja velá hállan- ja gulahallankultuvrrat. Sátnedáidagii gullá čáppagirjjálaš teavsttaid čállin ja dulkon. Girjjálašvuođa oahpahusa ulbmilin lea lohkamii movttiidahttin, eallámušaid oažžun ja juohkin, kulturdovdamuša čiekŋudeapmi, ehtalaš bajásšaddama doarjun ja maid oahppiid giela ja miellagovahusa riggodahttin. Dráma nanne oahppaávdnasa doaibmavuđot, vásihuslaš, eallámušlaš ja estehtalaš luonddu. Mediabajásgeassin sivtte mediasisdoaluid dulkomii ja buvttadeapmái ja daid ipmirdeapmái kultuvrralaš albmoneapmin. Hállan- ja gulahallankultuvrraid oahpahus nanne vuorrováikkuhan- ja gulahallandáidduid.

Motivašuvnna guovddášdahkkit eatnigiela ja girjjálašvuođa oahppamis leat oahppanvuloš áššiid dehálašvuohta oahppiide ja oasálašvuođa vásihusat. Oahppiid beroštumi nannejit láhčimiin vejolašvuođaid aktiivvalaš doaimmalašvuhtii ja iežaset válljejumiide ja maid váldimiin vuhtii oahppiid teakstamáilmmi ja vásihusaid ja ain viiddidemiin daid. Oahpahusas, oahppanbirrasa láhčimis ja oahpahusvuogádagaid válljemis váldet vuhtii oahppiid iešguđetláganvuođa, ovttaveardásašvuođa ja sohkabeliid dásseárvvu ja dorjot nu buresovdánan go oahppanváttisvuođaiguin rahčči oahppiid. Eatnigiela oahppamearit dahket ovttasbarggu.

Jahkeluohkáin 7–9 eatnigiela ja girjjálašvuođa oahpahusa ulbmilin lea ovddidit oahppiid gielalaš ja kultuvrralaš dáidduid máŋggahámat gulahallanbirrasiin. Oahppiid bagadit doaibmat iešguđetlágan vuorrováikkuhandiliin ja máŋggamediála birrasiin nu, ahte sii dovdájit iežaset gulahalligova ja bastet oasisteaset váikkuhit positiivvalaš gulahallanvuigŋii.  Oahpahusa bargun lea roahkasmahttit oahppiid iešráđálaš ja oassálasti riikkalahttun, geat máhttet vuođuštit oainnuideaset ja váikkuhit iežaset eallimii ja birastahtti servvodahkii sierra gulahallanbargoneavvuid ávkinatnimiin.  Teavsttaid válljašupmi viidána servodatlaš ja maid studeren- ja bargoeallimis dárbbašlaš teavsttaid guvlui. Oahppiid bagadit hállojuvvon ja čállojuvvon giela norpmaid hálddašeapmái ja dáidui geavahit dilálašvuhtii heivvolaš giela. Girjjálašvuođa analysa ja dulkoma dáidduid čiekŋudit. Oahppiid bagadit girjjálašvuođa lohkamii, iežaset lohkanberoštumi čiekŋudeapmái ja lohkaneallámušaid skáhppomii.

Eatnigiela ja girjjálašvuohta -oahppaávdnasa oahppanbirrasiidda ja bargovugiide laktáseaddji mihttomearit jahkeluohkáin 7–9

Mihttomearrin lea ráhkadit searvvušlaš ja oahppat oahppama dáidduid ahtanuššama ovddideaddji oahppanbirrasa, mii fállá valjis gielalaš cahkkehagaid ja maid vejolašvuođaid ohcat, geavahit ja buvttadit dieđu viiddisge teakstaoppalašvuođain maiddái máŋggamediála birrasiin.  Eatnigiela oahppanbirrasii gullá maiddái skuvlla olggobeale kultur- ja mediafálaldat.  Bargovugiid válljejit nu, ahte lohkamuša áddema strategiijaid hálddašeapmi nanosmuvvá ja teavstta buvttadeami proseassat šaddet njuovžileabbon. Teavsttaid buvttadit okto ja ovttas maiddái gulahallanteknologiija ávkinatnimiin. Oahpahusa čavdudit proseassa- ja projeaktabarggademiin ja válljejit bargovugiid nu, ahte oahppaávdnasa sisdoallosuorggit ovttaiduvvet lunddolaččat nuppiidasaset. Dráma integrerejit sierra sisdoallosurggiid, earenoamážit girjjálašvuođa, ja eará oahppaávdnasiid oahpahussii. Eatnigiela ja girjjálašvuođa oahpahus ovttaiduvvá lunddolaččat ovdamearkka dihte vieris gielaid, historjjá, eatnandieđu ja govvadáidaga oahpahussii. Juohke oahppi gulahalligova nannejit vuorrováikkuhushárjehusaiguin.

Bagadeapmi, sierranahttin ja doarjja eatnigiella ja girjjálašvuohta -oahppaávdnasis jahkeluohkáin 7–9

Oahpahusa mihttomearrin lea doarjut oahppiid oahppama skuvllas ja skuvlla olggobealde veahkehemiin sin gávdnat ja geavahit alcceset heivvolaš studerenstrategiijaid ja maid dovdát iežaset nanusvuođaid. Oahppiid bagadit gávdnat ja válljet alcceset beroštahtti ja iežaset lohkandáidui ja -vuohkái heivvolaš teavsttaid máŋggahámat teavsttaid joavkkus ja movttiidahttet girjjálašvuođa ja eará teavsttaid ieševttolaš lohkamii. Oahppiid bagadit maiddái dorvvolaš ja vásttolaš doaibmamii mediabirrasiin.  Vuorrováikkuhandáidduid ja teavsttaid buvttadandáidduid ovddideami várás addet individuála bagadeami ja máhcahaga.  Oahppit ožžot bagadeami ja doarjaga vejolaš gielalaš oahppanváttisvuođain, doahpagiid oahppamis ja jurdagiid gielladeamis. Maiddái gielalaš čehpiid dorjot ovdamearkka dihte lohkanhástalusaid váldimis ja alcceset heivvolaš bargovugiid gávdnamis ja mihttomeriid ásaheamis. Teavsttaid ja bargovugiid válljejit nu, ahte oahppiid ovttaveardásašvuohta ja sohkabeliid dásseárvu ollašuvvet.

Oahppi oahppama árvvoštallan eatnigiella ja girjjálašvuohta -oahppaávdnasis jahkeluohkáin 7–9  

Jahkeluohkáin 7-9 oahppi oahppama árvvoštallan lea máŋggabealat, bagadeaddji ja movttiidahtti. Movttiidahtti ja ráhkadeaddji máhcahat doarju oahppiid motivašuvnna nanosmuvvama ja gielalaš gárvvisvuođaid ovdáneami ja maid veahkeha oahppiid gávdnat iežaset nanusvuođaid. Oahppiide addet jeavddalaččat dieđu oahppama ovdáneamis ja ceavzimis mihttomeriid ektui. Árvvoštallama njađđet čavga oassin oahppanproseassas. Oahppama doarjaleaddji ja analyhtalaš máhcahagain oahppiid veahkehit šaddat diđolažžan iežaset dáidduin, dieđuin ja barganproseassain ja addet gaskaomiid daid ovddideapmái. Jahkeluohkáin 7–9 oahpahusa visot njeallje mihttomearresuorggi leat oahppiid oahppama árvvoštallamis seamma dehálaččat. Daid árvvoštallan vuođđuduvvá máŋggabealat njálmmálaš ja čálalaš duođaštusaide ja maid oahpaheaddji fuomášumiide iešguđetlágan giellageavahan- ja teakstaanalysadiliin. Oahppiin galgá leat vejolašvuohta čájehit máhtuset máŋggabealagit. Iešárvvostallama lassin hárjehallet veardásašárvvoštallama.

Loahppaárvvoštallan sajáiduvvá dan lohkanjahkái, man áigge oahppaávdnasa studeren nohká buohkaide oktasaš oahppaávnnasin.  Loahppaárvvoštallamiin meroštallet, mo oahppi lea studerema nogadettiin juksan oahppameari mihttomeriid. Loahppaárvosáni meroštallet veardidemiin oahppi máhttodási áššáiguoskevaš oahppameari riikkadási loahppaárvvoštallama kriteraide. Máhttu oahppaávdnasis ovdána kumulatiivvalaččat. Loahppaárvosáni gárvvisteamis váldet vuhtii visot riikkadási loahppaárvvoštallama kriteraid beroškeahttá das, man jahkeluohkkái buohtalas mihttomearri lea ásahuvvon báikkálaš oahppaplánas. Oahppi oažžu árvosáni gávcci (8), juos son čájeha gaskameari mielde dan máhtu, maid kriterat meroštallet. Árvosáni gávcci dási badjelmannan muhtin mihttomeriid buohta sáhttá kompenseret dási heittogut ceavzima muhtin eará mihttomeriid oasis.

SÁMEGIELLA JA GIRJJÁLAŠVUOHTA

Eatnigiella ja girjjálašvuohta -oahppaávdnasa ulbmil, oahppanbirrasiidda ja bargovugiide laktáseaddji mihttomearit, bagadeapmi, sierranahttin ja doarjja ja maid oahppama árvvoštallan gusket maiddái sámegiella ja girjjálašvuohta -oahppamearrái.

Oahppameari earenoamáš ulbmil

Sámegiela ja girjjálašvuođa earenoamáš ulbmilin lea doarjut Suomas hállojuvvon sámegielaid seailuma eallin ja nannet daid sajádaga eará gielaid bálddas. Oahppit fidnejit vuođu ovddidit ja geavahit gielalaš dáidduideaset iehčanasat čađa eallima. Oahpahus vástida ovttasbarggus ruovttuiguin, sámegielat servošiin ja eará oahppaávdnasiid oahpahusain oahppiid gielladáiddu ovdáneamis ja velá veahkeha sin ráhkadit gielalaš ja kultuvrralaš identitehtaset ávkinatnimiin rattát- ja máŋggagielalašvuođaset. Oahpahus lasiha oahppiid áddejumi ja árvvusatnima iežaset giella- ja kulturduogáža mearkkašumis sihke alcceset, servošii, servvodahkii ja eará eamiálbmogiidda. Oahpahus láide ipmirdit ja atnit árvvus maiddái eará gielaid ja kultuvrraid.

Sámegiela ja girjjálašvuođa sáhttá oahpahit man nu sámegillii, man hállet Suomas: anáraš-, nuortalaš- dahje davvisámegillii. Giella lea sihke oahpahusa čuozáhat ja bargoneavvu. Oahpahus vuođđuduvvá searvvušlaš oidnui gielas. Servoša lahttovuohta ja oasálašvuohta šaddet, go oahppi oahppá geavahit giela servoša vugiin. Sierra sámegielaid váldet vuhtii earenoamážit sámekultuvrraid guovlovariašuvdnii oahpásmuvvama oktavuođas. Gielalaš dáidduid ovdánettiin oahppit fidnejit válmmašvuođaid oassálastit ja váikkuhit oktasaš áššiide ja mearrádusdahkamii.

Giela ohppet ahkebadjái mihtilmas giellageavahandiliid, teakstašlájaid ja sániid olis. Sámegiela ja girjjálašvuođa oahpahusa ulbmilin lea doarjut, ovddidit ja čiekŋudit gielladiđolašvuođa ja gielalaš áiccadeami dáidduid ja maid nannet oahppiid gielalaš identitehta. Sámegiella ja girjjálašvuohta-oahppamearis kultursisdoaluin guovddážis leat sátnedáidaga, teáhterdáidaga ja dráma ja velá media lassin máinnastanárbi, sápmelaš lyrihkka (livđe, leu’dd, luohti), giellaservoša dábit, árbevierut, dáidda, sápmelaš eallinvuohki ja historjá.

Jahkeluohkáin 7–9 sámegiella ja girjjálašvuohta -oahppameari earenoamáš ulbmilin lea čiekŋudit ja viiddidit oahppiid sámegiela dáiddu. Oahppit oahpásmuvvet iešguđetlágan hállojuvvon ja čállojuvvon teavsttaide ja maid ohppet dulkot, analyseret ja buvttadit daid. Oahppiid gaskavuohta sámegielat girjjálašvuhtii, máinnastan- ja kulturárbái ja maid giellaservošii čiekŋu ja máŋggabealaguvvá. Oahppit čiekŋudit giela mihtilmas iešvugiid máhtuset ja atnet ávkin  gielladieđuset ja -dáidduset. Sámegiela árvu oahppiid oainnuin nanosmuvvá ja sin nákca geavahit giela diđolaččat ja luovvannávccalaččat lassána. Oahppit ipmirdit sámegiela sajádaga ja iežaset vejolašvuođaid giela bajásdoallin ja ovddideaddjin.

Sámegiela ja girjjálašvuođa oahpahusa mihttomearit jahkeluohkáin 7–9

Oahpahusa mihttomearit

Mihttomeriide laktáseaddji sisdoallosuorggit

Viiddis máhttu

Vuorrováikkuhandiliin doaibman

T1 roahkasmahttit oahppi albmabuktit iežas ja ákkastallat oaiviliiddis fállamiin máŋggahámat dilálašvuođaid vuorrováikkuhusa hárjehallamii

S1

L1, L6, L7

T2 roahkasmahttit oahppi ovddidit sosiála dáidduidis oahpistemiin máŋggabealat vuorrováikkuhussii ja maid dáidui addit ja vuostáváldit máhcahaga

S1

L1, L7, L2

T3 movttiidahttit oahppi ovddidit ja máŋggabealagahttit gulahallandáidduidis iešguđetlágan hállangulahallanbirrasiin oahpistemiin kultuvrraid gaskasaš dialogii ja doaibmat máŋggalágan olbmuiguin earenoamážit sámegillii

S1

L2

Teavsttaid dulkon

T4 roahkasmahttit oahppi ovddidit analyhtalaš ja kritihkalaš lohkandáiddu ja maid teavsttaid lohkamis, áddemis ja analyseremis dárbbašlaš dieđuid ja dáidduid

S2

L1, L4, L6

T5 bagadit oahppi máŋggabealagahttit iežas teakstamáilmmi, geavahit, dulkot ja árvvoštallat máŋggahámat čáppagirjjálaš teavsttaid, media- ja áššeteavsttaid ja geavahit daid dieđu skáhppomii, eallámušaid oažžumii ja lohkanmovtta doarjumii

S2

L1, L3, L4

T6 bagadit oahppi árvvoštallat lohkandáiddus ja áicat dan ovddidandárbbuid hárjehallamiin alcces heivvolaš lohkan- ja studerenstrategiijaid

S2

L1, L3, L6

T7 bagadit oahppi analyseret ja dulkot girjjálašvuođa ja maid geavahit das dárbbašlaš doahpagiid ja velá dahkat fuomášumiid sápmelaččaid ja eará eamiálbmogiid teavsttain ja dulkot daid

S2

L1, L2, L4

Teavsttaid buvttadeapmi

T8 roahkasmahttit oahppi olggosbuktit ja vuođuštit oainnuidis máŋggahámat teavsttaiguin iešguđetlágan gulahallanbirrasiin

S3

L1, L4, L5, L7

T9 bagadit oahppi viiddidit teakstašlájaid dovdamušas fállamiin dilálašvuođaid earenoamážit bealiváldi, láidesteaddji ja suokkardalli máŋggahámat teavsttaid buvttadeapmái ja maid veahkehit oahppi dovdát iežas nanusvuođaid ja ovddidančuozáhagaid teavstta buvttadeaddjin

S3

L1, L3, L4

T10 doarjut oahppi dahkat njuovžileabbon iežas čállima ja veahkehit su válljet guđege teakstašládjii, čuozáhatjovkui ja dillái heivvolaš albmabuktinvuogi ja maid nannet čállojuvvon standárdagiela hálddašeami

S3

L1, L4, L6

T11 veahkehit oahppi stáđásmahttit teavstta buvttadeami proseassaid, buvttadit teavstta ovttas earáiguin ja maid nannet dáiddu addit ja váldit vuostá máhcahaga, movttiidahttit nannet dieđu skáhppoma ja árvvoštallama dáidduid ja máŋggabealagahttit gálduid geavaheami iežas teavsttas dahkkivuoigatvuođaid, ehtalaš fierpmádatgulahallama ja olbmo ovttaskasvuođa gudnejahttimiin

S3

L3, L5, L6, L7

Giela, girjjálašvuođa ja kultuvrra ipmirdeapmi

T12 bagadit oahppi čiekŋudit gielladiđolašvuođas ja oahpistit su beroštišgoahtit sámegiela albmonemiin ja dovdát giela iešguđetlágan registariid, stiilamihtilmasvuođaid ja ivnniid ja maid áddet gielalaš válljemiid mearkkašumiid ja čuovvumušaid

S4

L2, L6, L7

T13 bagadit oahppi šaddat diđolažžan sápmelašvuođas givrodahkan sámekultuvrra ja giela máŋggahámatvuođa bokte ja maid šaddat diđolažžan iežas gielalaš ja kultuvrralaš identitehtastis áddemiin sámegiela mearkkašumi ja ruohttasiid

S4

L2, L3

T14 movttiidahttit oahppi viidudit iežas girjjálašvuohta- ja kulturoainnu, oahpásmuhttit su girjjálašvuođa historjái, sámegielat girjjálašvuhtii ja mediai ja maid veahkehit su suokkardit girjjálašvuođa ja kultuvrra mearkkašumi iežas eallimis

S4

L2, L3

Giela geavaheapmi visot oahppama doarjjan

T15 movttiidahttit oahppi máŋggabealagahttit sierra oahppaávdnasiin dárbbašlaš gielladáiddu ja maid atnit ávkin sámegiela dáiddu visot oahppamis

S5

L1, L2

T16 bagadit oahppi ovddidit gárvvisvuođaidis sámegillii ja eará gielaiguin ollašuvvi diehtoáŋgiris, oassálasti ja dutki oahppamis

S5

L1, L4, L5

Sámegiella ja girjjálašvuohta -oahppameari mihttomeriide laktáseaddji guovdilis sisdoallosuorggit jahkeluohkáin 7–9

Oahppi giella-, vuorrováikkuhan- ja teakstadáidduid oahppan dáhpáhuvvá giellageavahandiliin ja maid máŋggabealat barggadeamis gielain. Sisdoaluid válljejit nu, ahte oahppi sáhttá viiddidit iežas gillii, girjjálašvuhtii ja eará kultuvrii laktáseaddji máhtus máŋggabealagit. Sisdoalut dorjot mihttomeriid juksama ja atnet ávkin sihke oahppiid vásihusaid ja báikkálaš vejolašvuođaid. Sisdoallosurggiin ráhkadit oppalašvuođaid sierra jahkeluohkáide.

S1 Vuorrováikkuhandiliin doaibman: Hárjehallet guldaleami ja ságastallama dáidduid árgaeallimis ja doaibmama iešguđetlágan vuorrováikkuhandiliin, nugo ideahutkan-, divaštallan-, ráđđádallan- ja problemačoavdindiliin. Hárjehallet ráhkkanahtton sáhkaovdanbuktimiid doallama, guldaleaddjiid vuhtii váldima, máhcahaga addima ja vuostáváldima. Árvvoštallet ja ovddidit iežaset vuorrováikkuhandáidduid ja maid áiccalmahttet iežaset ja earáid gulahallamis šaddi miellagovaid ja mearkkašumiid. Dahket fuomášumiid gulahallandilálašvuođaide mihtilmas giellavugiin ja váldet daid oassin iežaset giellageavaheamis. Čiekŋudit dráma doaibmanvugiiguin oahppiid návcca geavahit iežaset olggosbuktimis hupmama ja oppalaš albmabuktima vugiid. Fállet vejolašvuođaid oahpásmuvvat teáhterii dáiddasuorgin ja hárjehit iežaset loaiddastandáidduid.

S2 Teavsttaid dulkon: Čiekŋudit lohkandáiddu ja teavsttaid dulkoma dáidduid lohkamiin ja guorahallamiin fiktiivvalaš, media- ja áššeteavsttaid daid sierra hámiin, oahpásmuvvamiin sierra teakstašlájaide ja maid ávkinatnimiin teavstta áddema strategiijaid. Oahpásmuvvet máŋggahámat, earenoamážit suokkardalli, bealiváldi ja láidesteaddji teavsttaide ja daid gielalaš guovddášiešvugiide. Hárjehallet kritihkalaš lohkandáiddu ja kritihkalaš lohkki jearaldagaid. Ellet mielde lohkkon áššis, reflekterejit iežaset eallima lohkkon teavsttain ja juogadit lohkanvásihusaid. Viiddidit lohkanberoštumi nuoraidgirjjálašvuođas oppalaš čáppa- ja diehtogirjjálašvuhtii. Hárjehallet girjjálašvuođa analysa- ja dulkondáidduid ja lasihit doahpagiid geavaheami teavsttaid geahčadeamis ja veardádallamis. Oahpásmuvvet dieđu ohcama muttuide, sierra diehtogálduide ja árvvoštallet daid luohtehahttivuođa sierralágan kriteraiguin.  Čiekŋudit fikšuvnna giela ja muitalanvugiid dovdamuša. Ohppet dovdát ja dulkot sámegiela govalašvuođa, metaforaid ja symbolihká. Oahpásmuvvet eará eamiálbmogiid teavsttaide ja dulkojit daid.

S3 Teavsttaid buvttadeapmi: Buvttadit fiktiivvalaš ja ii-fiktiivvalaš teavsttaid daid sierra hámiin. Studerejit muitaleaddji, govvideaddji, oahpisteaddji, suokkardalli ja bealiváldi teavsttaid tekstuála, visuála ja gielalaš iešvugiid ja maid teavstta buvttadeami muttuid. Dutket máŋggahámat teavsttaid elemeanttaid nugo bajilčállagiid, bihttájuogu vuođuštusaid, sierrašlájat teavsttaid mihtilmas oppalaš ráhkadagaid ja teavstta čanusvuođaid ja maid sátnevuorkái laktáseaddji registtar- ja stiilaiešvugiid. Čiekŋudit áddejumi čállojuvvon standárdagiela iešvugiin, konvenšuvnnain ja sierralágan vugiin almmuhit áiggi. Ohppet atnit ávkin ohppojuvvon dieđu iežaset teavsttaid buvttadeamis ja dikšumis. Nannejit studeremis dárbbašlaš teavsttaid buvttadandáidduid nugomat referastima, čavdudeami, muituimerkema ja gálduid geavaheami. Oahpásmuvvet vuđolaččat dahkkivuoigatvuođaide ja čuvvot dahkkivuoigatvuođaid iežaset teavsttaid buvttadeamis.

S4 Giela, girjjálašvuođa ja kultuvrra ipmirdeapmi: Guorahallet teavsttaid ja daid ráhkadan mearkkašumiid ja ohppet giela doahpagiid. Dahket teavsttaid analyseremiin áicagiid giela ráhkadagain, sierra registariidda ja stiillaide mihtilmas beliin ja gielalaš válljemiid váikkuhusas teavstta stiilii ja ivdnái. Oahpásmuvvet sámegillii mihtilmas iešvugiide. Oahpásmuvvet sámegielaid gielladillái, gielaid fuolkegaskavuođaide ja sámegielaid muttuide ja maid giellabagadeami vuođđojurdagiidda. Dutket gielaid váikkuhusa nuppiide. Oahpásmuvvet kultuvrra doahpagii ja sámekultuvrra dihttonhámiide ja velá fállet vejolašvuođaid maiddái iežaset oassálastimii kultuvrra buvttadeapmái. Suokkardit giela, kultuvrra ja identitehta gaskasaš oktavuođa ja sierra kultuvrraid vuhttoma máŋggahámat teavsttain. Oahpásmuvvet girjjálašvuođa váldošlájaide ja maid oppalaš, suopmelaš ja sápmelaš girjjálašvuođa muttuide. Lohket sámegirjjálašvuođa guovddášgirjjiid ja ođđaáigásaš sámegirjjálašvuođa. Movttiidahttet girjerádjofálaldaga aktiivvalaš ja máŋggabealat ávkinatnimii ja maid sámegielat media ávkinatnimii.

S5 Giela geavaheapmi visot oahppama doarjjan: Čiekŋudit ja gustohit sierra oahppaávdnasiid sátnevuorkká ja doahpagiid máhtu earret eará guorahallamiin, buvttademiin ja dulkomiin ja maid iešguđetlágan oahppanbirrasiid ávkinatnimiin.

Sámegiela ja girjjálašvuohta -oahppameari loahppaárvvoštallama kriterat buorre máhttui (árvosátnái 8) oahppameari loahpas

Oahpahusa mihttomearri

Sis-doallo-suorg-git

Árvvoštallama čuozáhagat oahppaávdnasis

Árvosáni gávcci máhttu

Vuorrováikkuhandiliin doaibman

T1 roahkasmahttit oahppi olggosbuktit iežas ja ákkastallat oaiviliiddis fállamiin máŋggahámat dilálašvuođaid vuorrováikkuhusa hárjehallamii

S1

Iežas albmabuktin, oaivila olggosbuktin ja ákkastallan

Oahppi máhttá albmabuktit iežas ja oaiviliiddis

T2 roahkasmahttit oahppi ovddidit sosiála dáidduidis oahpistemiin máŋggabealat vuorrováikkuhussii ja maid dáidui addit ja vuostáváldit máhcahaga

S1

Vuorrováikkuhus, máhcahaga addin ja vuostáváldin

Oahppi oassálastá konstruktiivvalaččat vuorrováikkuhandiliide ja maid máhttá addit ja vuostáváldit máhcahaga.

T3 movttiidahttit oahppi ovddidit ja máŋggabealagahttit gulahallandáidduidis iešguđetlágan hállangulahallanbirrasiin oahpistemiin kultuvrraidgaskasaš dialogii ja doaibmat máŋggalágan olbmuiguin earenoamážit sámegillii

S1

Gulahallandáiddut

Oahppi máhttá geavahit gulahallandáidduidis iešguđetlágan gulahallanbirrasiin ja máhttá kommuniseret ja doaibmat sámegillii

Teavsttaid dulkon

T4 roahkasmahttit oahppi ovddidit analyhtalaš ja kritihkalaš lohkandáiddu ja maid teavsttaid lohkamis, áddemis ja analyseremis dárbbašlaš dieđuid ja dáidduid

S2

Teavstta analyseren ja dulkon

Oahppi máhttá analyseret ja dulkot kritihkalaččat teavsttaid.  Son ádde dan, maid lohká, ja máhttá analyseret dan.

T5 bagadit oahppi máŋggabealagahttit iežas teakstamáilmmi, geavahit, dulkot ja árvvoštallat máŋggahámat čáppagirjjálaš teavsttaid, media- ja áššeteavsttaid ja geavahit daid dieđu skáhppomii, eallámušaid oažžumii ja lohkanmovtta doarjumii

S2

Teakstadáiddut teavsttaid dulkomis ja dieđu skáhppon

Oahppi buvttada ja geavaha máŋggahámat fiktiivvalaš ja ii-fiktiivvalaš teavsttaid ja maid máhttá skáhppot alcces dárbbašlaš dieđu sierra gálduin.

T6 bagadit oahppi árvvoštallat lohkandáiddus ja áicat dan ovddidandárbbuid hárjehallamiin alcces heivvolaš lohkan- ja studerenstrategiijaid

S2

Iežas lohkandáiddu analyseren ja lohkanstrategiijat

Oahppi máhttá árvvoštallat lohkandáiddus realisttalaččat ja áicat ovddidandárbbuidis ja maid válljet heivvolaš lohkanstrategiijaid.

T7 bagadit oahppi analyseret ja dulkot girjjálašvuođa ja maid geavahit das dárbbašlaš doahpagiid ja velá dahkat áicosiid sápmelaččaid ja eará eamiálbmogiid teavsttain ja dulkot daid

S2

Girjjálašvuođa analyseren ja dulkon

Oahppi máhttá dulkot ja analyseret teavsttaid ja geavahit girjjálašvuođa geahčadeamis dárbbašlaš vuođđodoahpagiid.

Teavsttaid buvttadeapmi

T8 roahkasmahttit oahppi olggosbuktit ja vuođuštit oainnuidis máŋggahámat teavsttaiguin iešguđetlágan gulahallanbirrasiin

S3

Teakstadáiddut teavsttaid buvttadeamis

Oahppi máhttá buvttadit oahpisteami vuolde maiddái alcces ođđalágan teavsttaid ja maid ákkastallat oainnuidis iešguđetlágan gulahallanbirrasiin.

T9 bagadit oahppi viiddidit teakstašlájaid dovdamušas fállamiin dilálašvuođaid earenoamážit bealiváldi, láidesteaddji ja suokkardalli máŋggahámat teavsttaid buvttadeapmái ja maid veahkehit oahppi dovdát iežas nanusvuođaid ja ovddidančuozáhagaid teavstta buvttadeaddjin

S3

Teakstašlájaid hálddašeapmi, teavsttaid buvttadeapmi, iežas dáidduid áiccadeapmi

Oahppi hálddaša oahpahuvvon teakstašlájaid ja geavaha daidda mihtilmas albmabuktinvugiid iežas teavsttain ja maid dovdá iežas nanusvuođaid ja ovddidančuozáhagaid teavstta buvttadeaddjin.

T10 doarjut oahppi dahkat njuovžileabbon iežas čállima ja veahkehit su válljet guđege teakstašládjii, čuozáhatjovkui ja dillái heivvolaš albmabuktinvuogi ja maid nannet čállojuvvon standárdagiela hálddašeami

S3

Čállima njuovžilvuohta ja čállojuvvon standárdagiela hálddašeapmi

Oahppi čállá njuovžilit gieđain ja gulahallanteknologiija ávkinatnimiin. Oahppi máhttá válljet guđege teakstašládjii, čuozáhatjovkui ja dillái heivvolaš olggosbuktinvuogi. Oahppi dovdá čállojuvvon teavsttaid vuođđoráhkadagaid ja
čállojuvvon standárdagiela iešvugiid ja máhttá atnit ávkin dieđu, go čállá ja dikšu teavsttaidis.

T11 veahkehit oahppi stáđásmahttit teavstta buvttadeami proseassaid, buvttadit teavstta ovttas earáiguin ja maid nannet dáiddu addit ja váldit vuostá máhcahaga, movttiidahttit nannet dieđu skáhppoma ja árvvoštallama dáidduid ja máŋggabealagahttit gálduid geavaheami iežas teavsttas dahkkivuoigatvuođaid, ehtalaš fierpmádatgulahallama ja olbmo ovttaskasvuođa gudnejahttimiin

S3

Teavstta buvttadeami proseassaid hálddašeapmi, dieđu skáhppon ja ehtalaš gulahallan

Oahppi dovdá teavsttaid buvttadeami proseassaid muttuid ja máhttá buvttadit teavstta ovttas earáiguin ja maid addit ja vuostáváldit máhcahaga.
Oahppi máhttá dahkat muituibidjamiid, čavdudit iežas skáhppon dieđu ja geavahit
gálduid iežas teavsttastis.
Oahppi čuovvu dahkkivuoigatvuođaid ja máhttá merket gálduid.

Giela, girjjálašvuođa ja kultuvrra ipmirdeapmi

T12 bagadit oahppi čiekŋudit gielladiđolašvuođas ja oahpistit su beroštišgoahtit sámegiela albmonemiin ja dovdát giela sierra registariid, stiilamihtilmasvuođaid ja ivnniid ja maid áddet gielalaš válljemiid mearkkašumiid ja čuovvumušaid

S4

Gielladiđolašvuođa ovdáneapmi

Oahppi máhttá govvidit teavsttaid gielalaš ja tekstuála iešvugiid, suokkardallá daid mearkkašumiid ja máhttá govvidit sierra registariid ja stiillaid gaskasaš erohusaid.

T13 bagadit oahppi šaddat diđolažžan sápmelašvuođas givrodahkan sámekultuvrra ja giela máŋggahámatvuođa bokte ja maid šaddat diđolažžan iežas gielalaš ja kultuvrralaš identitehtastis áddemiin sámegiela mearkkašumi ja ruohttasiid

S4

Giela mearkkašumi ja sajádaga guopman

Oahppi máhttá ákkastallat eatnigielaid mearkkašumi ja govvidit sámegiela sajádaga eará gielaid gaskavuođas.

T14 movttiidahttit oahppi viidudit iežas girjjálašvuohta- ja kulturoainnu, oahpásmuhttit su girjjálašvuođa historjái, sámegielat girjjálašvuhtii ja mediai ja maid veahkehit su suokkardit girjjálašvuođa ja kultuvrra mearkkašumi iežas eallimis  

S4

Girjjálašvuođa dovdamuša, kulturdiđolašvuođa ja lohkanberoštumi ovdáneapmi

Oahppi dovdá ja ipmirda kultuvrra máŋggahámatvuođa ja maid máhttá govvidit iežas kulturvásihusaidis. Oahppi
dovdá girjjálašvuođa muttuid ja sámekultuvrra ruohttasiid.
Oahppi dovdá girjjálašvuođa
váldošlájaid ja lea lohkan šihttojuvvon girjjiid.

Giela geavaheapmi visot oahppama doarjjan

T15 movttiidahttit oahppi máŋggabealagahttit sierra oahppaávdnasiin dárbbašlaš gielladáiddu ja maid atnit ávkin sámegiela dáiddu visot oahppamis

S5

Sierra diehtosurggiin geavahahtti giela hálddašeapmi

Oahppi máhttá geavahit giela sierra diehtosurggiide mihtilmas vugiin ja oaidnit daid oktavuođa árgagillii.

T16 bagadit oahppi ovddidit gárvvisvuođaidis diehtoáŋgiris, oassálasti ja dutki oahppamis, mii dáhpáhuvvá sámegillii ja eará gielaiguin

S5

Dieđuskáhppon ja maid iežas barggildeami plánen, analyseren  ja árvvoštallan

Oahppi máhttá ohcat dieđu máŋggabealagit sierra gálduin ja maid bastá plánet, analyseret ja árvvoštallat iežas barggildeami iehčanasat ja joavkku lahttun.

15.4.3 VIERIS GIELAT

GIELLABAJÁSGEASSINGiellabajásgeassimii guoskevaš mihttomeriid ja maid nuppi ruovttueatnangiela ja vieris gielaid studerema vejolašvuođaid leat meroštallan nuppi ruovttueatnangiela oahpahussii guoskevaš ossodagas.

Oahppaávdnasa ulbmil

Giella lea oahppama ja jurddašeami eaktu. Giella lea mielde skuvlla visot doaimmas, ja juohke oahpaheaddji lea giela oahpaheaddji. Gielaid lohkan ovddida jurddašandáidduid ovdáneami. Dat addá ávdnasiid máŋggagielat ja -kultuvrralaš identitehta šaddamii ja árvvusatnimii. Sátnevuorkká ja ráhkadagaid čoggodettiin maiddái vuorrováikkuhan- ja dieđuskáhppondáiddut ovdánit. Gielaid lohkamis lea valjis sadji illui, leaikkalašvuhtii ja luovvannávccaide.

Gielaid oahpahus lea oassi giellabajásgeassimis ja láidesteapmi gielladiđolašvuhtii. Oahppiin gohccáhit beroštumi skuvlaservoša ja birastahtti máilmmi gielalaš ja kultuvrralaš máŋggabealatvuhtii ja sin roahkasmahttet gulahallat autentalaš birrasiin. Skuvllas bagadit atnit árvvus sierra gielaid, daid hálliid ja sierralágan kultuvrraid. Sohkabeliid dásseárvvu giellaválljejumiin ja gielaid lohkamis nannejit sierralágan oahppiid beroštahtti giellaválljendiehtojuohkimiin, roahkasmahttimiin oahppiid dahkat duođaid iežaset beroštahtti válljejumiid sohkabealis fuolakeahttá, gieđahallamiin oahpahusas máŋggabealagit iešguđetlágan fáttáid ja maid geavahemiin molsašuddi ja doibmejeaddji bargovugiid.

Gielaid lohkan ráhkkanahttá oahppiid mihttomearálaš ja luovvannávccalaš barggildeapmái iešguđetlágan čoahkkáibijuin. Oahppiide ja oahppijoavkkuide láhčet vejolašvuođaid fierpmáiduvvamii ja oktavuođadoallamii olbmuiguin maiddái miehtá máilmmi. Dáhta- ja gulahallanteknologiija fállá ovtta lunddolaš vejolašvuođa ollašuhttit gielaid oahpahusa autentalaš diliid ja oahppiid gulahallandárbbuid vuođul. Oahpahus addá maiddái gárvvisvuođaid oasálašvuhtii ja aktiivvalaš váikkuheapmái álbmogiidgaskasaš máilmmis.

Oahpahus nanne oahppiid luohttámuša iežaset návccaide oahppat gielaid ja geavahit daid roahkkadit. Oahppiide addet vejolašvuođa ovdánit individuálalaččat ja oažžut dárbbu mielde doarjaga iežaset oahppamii. Oahpahusa lágidit nu, ahte maiddái dat oahppit sáhttet ovdánit, geat mannet ovddos jođáneabbot go earát dahje máhttet giela jo ovddežis.

Gielaid oahpahusas ovddidit máŋggalohkandáiddu ja gieđahallet sierralágan teavsttaid. Mánáid ja nuoraid beroštumi sierralágan čuozáhagaid váldet vuhtii teavsttaid válljemis. Oahpahusas ráhkadit šalddiid maiddái sierra gielaid gaskii ja maid oahppiid astoáiggi giellageavaheapmái. Maiddái bargoeallimis dárbbašlaš gielladáidui giddejit fuomášumi teavsttaid ja bargobihtáid válljemis. Oahppiid bagadit viežžat dieđu iežaset máhttin gielaiguin.

SÁMEGIELLA, A-OAHPPAMEARRI JAHKELUOHKÁIN 7-9

Oahppiid roahkasmahttet geavahit sámegiela máŋggabealat vuorrováikkuhusas ja dieđuskáhppomis. Oahpahusa mihttomearrin lea doarjut oahppi jahkeluohkáin 3-6 juksan dáidduid čiekŋudeamis, ovddidit oahppi gielalaš árvvoštallannávcca ja seammás ovddidit su giellastuderendáidduid. Kultuvrralaš máŋggaláganvuođa ipmirdeami čiekŋudit suokkardemiin iešguđetlágan giellaservošiidda laktáseaddji árvočanuslaš albmonemiid. Maiddái dovdduid gieđahallamii addet saji, ja dárbbu mielde váttis áššiid sáhttá gieđahallat maiddái skuvlla oahpahusgillii.

Dát leat sámegiela oahpahusa oppalaš vuođuštusat. Oahpahusa lágideaddji gárvvista dáid vuođuštusaid mielde báikkálaš heivehusa davvisáme-, anáraš- dahje nuortalašgiela várás.

Sámegiela oahpahusa sáhttá integreret sierra oahppaávdnasiid ja máŋggasuorggat oahppanollisvuođaid oahpahussii ja nuppegežiid. Oahppiid roahkasmahttet dieđuohcamii sámegillii sierra oahppaávdnasiin.

Sámegiela A-oahppameari oahpahusa mihttomearit jahkeluohkáin 7-9

Oahpahusa mihttomearit

Mihttomeriide laktáseaddji sisdoallo-suorggit

Viiddis máhttu

Bajásšaddan kultuvrralaš máŋggabealatvuhtii ja gielladiđolašvuhtii

T1 ovddidit oahppi dáiddu suokkardit sámegiela sajádahkii eamiálbmoga giellan laktáseaddji árvvuid ja albmanusaid ja maid nannet oahppi dáiddu ja háliidusa doaibmat sámegielat ja sámekultuvrra gáhttejeaddji birrasiin

S1

L1, L2

T2 movttiidahttit oahppi gávdnat vejolašvuođaid geavahit sámegiela iešguđetlágan servošiin ja doaibmanbirrasiin ja gávdnat alcces beroštahtti sisdoaluid ja albmonemiid sámekultuvrras ja sápmelaš eallinvuogis

S1

L2, L7

T3 bagadit oahppi áicat, makkár jeavddalašvuođat sámegielas leat ja mo seammá áššiid ovdanbuktet eará gielain ja maid geavahit gielladieđu doahpagiid oahppamis doarjjan

S1

L1, L4

Giellastuderendáiddut

T4 roahkasmahttit oahppi ásahit mihttomeriid, atnit ávkin máŋggabealat vugiid oahppat gielaid ja árvvoštallat iežas oahppan áššiid iehčanasat ja ovttasbarggus ja maid láidet oahppi positiivvalaš vuorrováikkuhussii, mas deháleamos lea dieđu gaskkustuvvan

S2

L1, L3, L7

T5 doarjut oahppi iehčanasvuođa ja dáiddu gustohit luovvannávccalaččat gielladáiddus ja maid ovddidit gielaidstuderema eallinahkásaš gárvvisvuođaidis

S2

L1

Ovdáneaddji gielladáidu, dáidu doaibmat vuorrováikkuhusas

T6 roahkasmahttit oahppi hárjehallat máŋggalágan juohkebeaivválaš gulahallandilálašvuođaid ja maid doaibmat dain álgaga dahkkin

S3

L4

T7 bagadit oahppi leat aktiivvalaš gulahallandilálašvuođas ja maid čiekŋudit dáiddus geavahit sámegielalaš gulahallanvugiid, dábálaš frásaid, garvin- ja deavddaolggosbuktimiid ja eará kompensašuvnna

S3

L4, L6

T8 bagadit oahppi giddet fuomášumi kultuvrralaččat heivvolaš giellageavaheapmái gulahallamis, masa laktása oaiviliid ja doaladumiid ovdanbuktin

S3

L2

Ovdáneaddji gielladáidu, dáidu dulkot teavsttaid

T9 fállat oahppái vejolašvuođaid dulkot sierralágan teavsttaid, maiddái čielga áššeteavsttaid, main skáhppojit dieđu, ja bagadit geavahit dulkomis árvvoštallandáiddu ja guovddášsisdoalu ipmirdeami

S3

L4

Ovdáneaddji gielladáidu, dáidu buvttadit teavsttaid

T10 fállat oahppái vejolašvuođaid buvttadit hállama ja čállima fáddásurggiid viiddidemiin ja giddemiin fuomášumi maiddái guovdilis ráhkadagaide ja jietnadeami vuođđonjuolggadusaide

S3

L3, L4, L5, L6

Sámegiela A-oahppameari oahpahusa mihttomeriide laktáseaddji guovdilis sisdoallosuorggit jahkeluohkáin 7-9

S1 Bajásšaddan kultuvrralaš máŋggabealatvuhtii ja gielladiđolašvuhtii: Oahpahusas válljejit dakkár sisdoaluid ja doaibmanvugiid, mat roahkasmahttet oahpásmuvvat sámekultuvrra iešguđetlágan albmonemiide. Geavahit dakkár gielladieđu doahpagiid, mat veahkehit oahppiid gielaid gaskasaš veardádallamis ja sámegiela lohkamis. Oahpásmuvvet vuđolaččat ovttatolbmo gielalaš vuoigatvuođaide.

S2 Giellastuderendáiddut: Nannejit ain gielaid studerendáidduid. Hárjehallet oahppamateriála máŋggabealat geavaheami, sátnevuorkkáid geavaheami, oppalašvuođaid oaidnima, juogusteami ja dieđu ohcama.

S3 Ovdáneaddji gielladáidu, dáidu doaibmat vuorrováikkuhusas, dáidu dulkot teavsttaid, dáidu buvttadit teavsttaid: Sisdoaluid ovttas válljedettiin oaidninvuohkin leat áigeguovdilisvuohta ja maid nuora doaibman sámegielat servošiin, oahppiid beroštumi čuozáhagat, sivtten nuppi dási oahpuide ja velá oahpásmuvvan nuoraid bargoeallimis ja studeremis dárbbašlaš gielladáidui.  Válljejit iešguđetlágan giellageavahandárkkuhusaid. Sátnevuorkká ja ráhkadagaid oahpahallet máŋggalágan teavsttain, nugo muitaleaddji, govvideaddji dahje váikkuheaddji teavsttain. Áiccalmahttet ja hárjehallet valjis jietnadeami ja hupmama ja velá iešguđetlágan vuorrováikkuhandiliid sierra gulahallankanálaid ávkinatnimiin.

Sámegiela A-oahppameari oahppanbirrasiidda ja bargovugiide laktáseaddji mihttomearit jahkeluohkáin 7 - 9

Mihttomearrin lea, ahte giellageavaheapmi livččii nu áššálaš, lunddolaš ja mearkkašahtti oahppiide go vejolaš. Barggadeamis deattuhuvvá bárra- ja unnajoavkobargu ja maid ovttas oahppan iešguđetlágan oahppanbirrasiin. Máŋggagielalašvuohta- ja giellabajásgeassima mihttomeriid juksama várás dárbbašit oahpaheaddjiid ovttasbarggu. Spealuiguin, musihkain ja drámain oahppit ožžot vejolašvuođa iskkadit ovdáneaddji gielladáidduset ja gieđahallat maiddái doaladumiid. Oahpahusas geavahit máŋggabealagit sierra oahppanbirrasiid, gulahallankanálaid ja -rusttegiid. Teavsttain skáhppojit dieđu, daid juogadit ja almmustahttet. Oahppiid bagadit aktiivvalaš doaibmanvuohkái ja iehčanas vásttu váldimii iežaset oahppamis Eurohpalaš giellalávkkain dahje seammasullasaš bargoneavvuin. Oahppit oahpásmuvvet birastahtti servoša máŋggagielatvuhtii ja -kultuvrralašvuhtii ruovttueatnama álbmogiidgaskasašvuođa olis. Sidjiide fállet maiddái vejolašvuođaid hárjehallat riikkaidgaskasaš oktavuođadoallama. Sámegiela geavahit álo go dat lea vejolaš.

Bagadeapmi, sierranahttin ja doarjja sámegiela A-oahppamearis jahkeluohkáin 7 - 9

Oahppiid bagadit geavahit gielladáidduset roahkkadit. Valljás gulahallanhárjehallan doarju oahppiid gielladáiddu ovdáneami. Oahppiid movttiidahttet studeret maiddái eará gielaid, maid skuvla fállá. Oahppiide, geain leat gielaide njađđáseaddji oahppanváttisvuođat, fállet doarjaga. Oahpahusa plánejit nu, ahte dat fállá hástalusaid maiddái daidda, geat ovdánit jođáneabbot go earát dahje máhttet giela ovddežis.

Oahppi oahppama árvvoštallan sámegiela A-oahppamearis jahkeluohkáin 7-9

Oahppama árvvoštallet máŋgga sierra láhkái maiddái ieš- ja veardásašárvvoštallamiin. Árvvoštallan čuohcá visot mihttomeriide, ja árvvoštallamis váldet vuhtii gielladáiddu buot oassesurggiid. Daid árvvoštallan vuođđuduvvá Eurohpalaš refereansarápmii ja dan vuođul gárvvistuvvon suopmelaš muddehussii. Árvvoštallamis bargoneavvun sáhttá atnit ovdamearkka dihte Eurohpalaš giellalávkka.

Árvvoštallan lea máŋggabealat ja addá oahppiide vejolašvuođa deattuhit alcceset lunddolaš albmabuktinvugiid.  Oahppama láidesteaddji ja movttiidahtti máhcahagain oahppiid veahkehit šaddat diđolažžan iežaset dáidduin ja ovddidit daid. Sin roahkasmahttet geavahit dan, maid leat oahppan, iešguđetlágan gulahallandilálašvuođain. Máŋggabealat árvvoštallan fállá vejolašvuođaid maiddái dakkár oahppiide čujuhit máhtuset, geain leat gillii laktáseaddji oahppanváttisvuođat dahje geain leat muđui gielalaččat earálágan vuolggasajit.

Loahppaárvvoštallan sajáiduvvá dan lohkanjahkái, man áigge oahppaávdnasa studeren nohká buohkaide oktasaš oahppaávnnasin.  Loahppaárvvoštallamiin meroštallet, mo oahppi lea studerema nogadettiin juksan sámegiela A-oahppameari mihttomeriid. Loahppaárvosáni meroštallet veardidemiin oahppi máhttodási sámegiela A-oahppameari riikkadási loahppaárvvoštallama kriteraide. Máhttu gielladáiddu sierra oassesurggiin ovdána kumulatiivvalaččat. Loahppaárvosáni gárvvisteamis váldet vuhtii visot riikkadási loahppaárvvoštallama kriteraid beroškeahttá das, man jahkeluohkkái buohtalas mihttomearri lea ásahuvvon báikkálaš oahppaplánas. Oahppi oažžu árvosáni gávcci (8), juos son čájeha gaskameari mielde dan máhtu, maid kriterat meroštallet. Árvosáni gávcci dási badjelmannan muhtin mihttomeriid buohta sáhttá kompenseret dási heittogut ceavzima muhtin eará mihttomeriid oasis.

Sámegiela A-oahppameari loahppaárvvoštallama kriterat buorre máhttui (árvosátnái 8) oahppameari loahpas

Oahpahusa mihttomearri

Sisdoallo-suorggit

Árvvoštallama čuozáhagat oahppaávdnasis

Árvosáni gávcci máhttu

Bajásšaddan kultuvrralaš máŋggabealatvuhtii
ja gielladiđolašvuhtii

T1 ovddidit oahppi dáiddu suokkardit sámegiela sajádahkii eamiálbmoga giellan laktáseaddji árvvuid ja albmonemiid ja maid nannet oahppi dáiddu ja háliidusa doaibmat sámegielat ja sámekultuvrra gáhttejeaddji birrasiin

S1

Gielaid stáhtusiidda laktáseaddji gažaldagaid
áican ja kultuvrraidgaska-saš      doaibman-nákca

Oahppi diehtá, ahte máilbmi lea gielalaččat ja kultuvrralaččat máŋggahámat ja ahte juohke ovttas lea vuoigatvuohta geavahit ja ovddidit iežas giela. Oahppis lea oaidnu sámegielaid sajádagas eamiálbmoga giellan.

T2 movttiidahttit oahppi gávdnat vejolašvuođaid geavahit sámegiela iešguđetlágan servošiin ja doaibmabirrasiin ja gávdnat iežas beroštahtti sisdoaluid ja albmonemiid sámekultuvrras ja sápmelaš eallinvuogis

Sámegiela dáiddu ávkinatnin

Oahppi máhttá muitalit, gos sámegiela dáiddu sáhttá atnit ávkin.

T3 bagadit oahppi áicat, makkár jeavddalašvuođat sámegielas leat, mo seamma áššiid olggosbuktet eará gielain ja maid geavahit gielladieđu doahpagiid iežas oahppama doarjjan

S1

Gielalaš árvvoštallan

Oahppi máhttá dahkat áicagiiddis vuođul jurddabohtosiid sámegiela jeavddalašvuođain ja gustohit jurddabohtosiiddis ja maid veardidit dan, mo seamma ášši albmabuktojuvvo muhtin eará gielas. Oahppi dovdá sámegiela gielladieđu guovddášdoahpagiid.

Giellastuderendáiddut

T4 roahkasmahttit oahppi ásahit mihttomeriid, atnit ávkin máŋggabealat vugiid oahppat gielaid ja árvvoštallat dan, maid lea oahppan, iehčanasat ja ovttasbarggus ja maid stivret oahppi positiiva vuorrováikkuhussii, mas deháleamos lea dieđu gaskkustuvvan

S2

Mihttomeriid ásaheapmi, oahppama reflekteren ja ovttasbargu

Oahppi máhttá ásahit iežas giellastuderenmihttomeriid ja árvvoštallat studerenvugiidis. Oahppi máhttá doaibmat vuorrováikkuhandilis nuppiid movttiidahttimiin.

T5 doarjut oahppi iehčanasvuođa ja dáiddu gustohit luovvannávccalaččat gielladáiddus ja maid ovddidit eallinahkásaš gielaidstuderema gárvvisvuođaid

S2

Eallinahkásaš giellastuderema gárvvisvuođaid ovdáneapmi

Oahppi fuomáša, masa son sáhttá geavahit sámegieldáiddus maiddái skuvlla olggobealde ja máhttá suokkardit, mo son sáhttá geavahit dáiddus skuvlla nohkama maŋŋá.

Ovdáneaddji gielladáidu, dáidu doaibmat vuorrováikkuhusas

Dáidodássi A2.2
T6 – T8

T6 roahkasmahttit oahppi hárjehallat máŋggalágan juohkebeaivválaš gulahallandilálašvuođaid ja maid doaibmat dain álggaáŋgirit

S3

Vuorrováikkuhus iešguđetlágan dilálašvuođain

Oahppi ceavzá jo vuogálaččat máŋggalágan juohkebeaivválaš gulahallandilálašvuođain. Oahppi bastá ain eanet leat álggaáŋgir gulahallandilálašvuođas.

T7 bagadit oahppi leat aktiivvalaš gulahallandilálašvuođas ja maid čiekŋudit dáiddus geavahit sámegielalaš gulahallama vugiid, dábálaš frásaid, garvin- ja deavddaolggosbuktimiid ja eará kompensašuvnna

S3

Gulahallanstrate-giijaid geavaheapmi

Oahppi oassálastá ain eanet gulahallamii ja geavaha dárbbu mielde fásta dajahusaid, go bivdá dárkkálmahttima čoavddasániin. Oahppi gártá bivdit geardduheami dahje čielggadusa duollet dálle ja geavaha omd. lagasdoahpaga dahje dábálut doahpaga, go ii dieđe dárkkes sáni (beana/ealli dahje viessu/barta)

T8 bagadit oahppi giddet fuomášumi kultuvrralaččat heivvolaš giellageavaheapmái gulahallamis, masa laktása oaiviliid ja doaladumiid ovdanbuktin

S3

Gulahallama kultuvrralaš heivvolašvuohta

Oahppi máhttá geavahit giela oktageardánit visot guovdileamos dárkkuhusaide, nugo dieđu lonohallamii ja maid oaiviliid ja doaladumiid áššálaš albmabuktimii. Oahppi bastá ságastallat smáđáhkkásit dábálaš olggosbuktimiiguin ja vuođđodási gulahallanrutiinnaiguin.

Ovdáneaddji gielladáidu, dáidu dulkot teavsttaid

Dáidodássi A2.2

T9 fállat oahppái vejolašvuođaid dulkot sierralágan teavsttaid, maiddái čielga áššeteavsttaid, main skáhppojit dieđu, ja bagadit geavahit dulkomis árvvoštallandáiddu ja guovddášsisdoalu ipmirdeami

S3

Teavsttaid dulkondáiddut

Oahppi bastá čuovvut oalle soaittáhagas čielga áššesága váldočuoggáid, dovdá dávjá iežas birrasis čađahuvvon ságastallama fáttá ja ádde váldoáššiid oahpes sátnevuorkká sisdoalli standárdagielat teavsttas dahje njoazes hállamis. Oahppi máhttá gávnnahit dovdameahttun sániid mearkkašumiid áššeoktavuođas.

Ovdáneaddji gielladáidu, dáidu buvttadit teavsttaid

Dáidodássi A2.1

T10
fállat oahppái vejolašvuođaid buvttadit hállama ja čállima fáddábirrasiid viiddidemiin ja giddemiin fuomášumi maiddái guovdilis ráhkadagaide ja jietnadeami vuođđonjuolggadusaide

S3

Teavsttaid buvttadandáiddut

Oahppi bastá muitalit juohkebeaivválaš ja konkrehtalaš ja maid alcces dehálaš áššiin oktageardánis cealkagiiguin ja konkrehtalaš sátnevuorkkáin.
Oahppi máhttá álkket einnostahtti vuođđosátnevuorkká ja máŋggaid guovdileamos ráhkadagaid. Oahppi máhttá heivehit jietnadeami muhtin vuođđonjuolggadusaid earáinge go hárjehallon olggosbuktimiin.

SÁMEGIELLA, B2-OAHPPAMEARRI JAHKELUOHKÁIN 7-9

Válljenvuloš B2-sámegiela oahpahusa lágidit dávjjimusat jahkeluohkáin 8-9. B2-giella lea oahppái eatnigiela maŋŋá goalmmát dahje njealját studerenvuloš giella, nu ahte oahppis leat jo ollu vásihusat gielaid lohkamis. Son bastá geavahit ovdal skáhppojuvvon dieđu ja dáiddu iežas oahppama doarjjan. Oahppiid roahkasmahttet geavahit sámegiela máŋggabealat vuorrováikkuhusas ja dieđuskáhppomis. Oahpahusa mihttomearrin lea ovddidit oahppi gielalaš árvvoštallannávcca ja seammás ovddidit su giellastuderendáidduid. Kultuvrralaš máŋggaláganvuođa ipmirdeami čiekŋudit suokkardemiin iešguđetlágan giellaservošiidda laktáseaddji árvočanuslaš albmonemiid. Maiddái dovdagiid gieđahallamii addet saji, ja dárbbu mielde váttis áššiid sáhttá gieđahallat maiddái skuvlla oahpahusgillii. Oahpahusa sáhttá integreret eará oahppaávdnasiid oahpahussii ja máŋggasuorggat oahppanoppalašvuođaide. Oahppiid roahkasmahttet dieđu ohcamii sámegillii sierra oahppaávdnasiin.

Sámegiela B2-oahppameari oahpahusa mihttomearit jahkeluohkáin 7-9

Oahpahusa mihttomearit

Mihttomeriide laktáseaddji sisdoallosuorg-git

Viiddis máhttu

Bajásšaddan kultuvrralaš máŋggabealatvuhtii ja gielladiđolašvuhtii

T1 veahkehit oahppi oaidnit iežas studeren sámegiela gaskavuođa eará sámegielaide, suomagillii ja maid su árabut studeren gielaide, oahpásmuvvat sámegielaid hállanguovlluide, sámeguvlui ja velá sámekultuvrra ja sápmelaš eallinvuogi soames guovddášiešvugiide

S1

L1, L2, L4

Giellastuderendáiddut

T2 roahkasmahttit oahppi oaidnit sámegiela dáiddu oassin eallinahkásaš oahppamis ja iežas giellavuorkká čoggomis, oahpistit su gávdnat alcces ja ahkebadjásis buoremusat heivvolaš vugiid oahppat gielaid ja movttiidahttit su geavahit vátnage dáiddus maiddái oahppadiimmuid olggobealde

S2

L3

Ovdáneaddji gielladáidu, dáidu doaibmat vuorrováikkuhusas

T3 lágidit oahppái dilálašvuođaid hárjehallat iešguđetlágan gulahallankanálaiguin njálmmálaš ja čálalaš vuorrováikkuhusa

S3

L4

T4 doarjut oahppi gielalaš gulahallanstrategiijaid geavaheamis

S3

L4

T5 veahkehit oahppi viiddidit smáđáhkes giellageavaheapmái gullevaš olggosbuktimiid dovdamušas

S3

L4, L6

Ovdáneaddji gielladáidu, dáidu dulkot teavsttaid

T6 roahkasmahttit oahppi dulkot ahkedássásis heivvolaš ja iežas beroštahtti hállon ja čállon teavsttaid

S3

L4

Ovdáneaddji gielladáidu, dáidu buvttadit teavsttaid

T7 fállat oahppái valjis dilálašvuođaid hárjehallat ahkedássái heivvolaš smávvalágan hupmama ja čállima giddemiin fuomášumi maiddái jietnadeapmái ja teavstta sisdoalu dáfus deháleamos ráhkadagaide

S3

L5

Sámegiela B2-oahppameari mihttomeriide laktáseaddji guovdilis sisdoallosuorggit jahkeluohkáin 7-9

S1 Bajásšaddan kultuvrralaš máŋggabealatvuhtii ja gielladiđolašvuhtii: Dutket ja veardádallet iešvugiid, mat leat sámegillii mihtilmasat ja mat earuhit dan dahje dahket das dovdáhahtti ovdal ohppojuvvon áššiid vuođul. Čohkkejit áddejumi lagasfuolkegielain, oahpásmuvvet studerenvuloš sámegiela lávdama historjjálaš duogážii, ohcet oahppiid beroštahtti dieđu giellaguovllu kultuvrralaš ja eará albmonemiin. Suokkardit sámegillii ja kultuvrii laktáseaddji vejolaš ovdanavdosiid.

S2 Giellastuderendáiddut: Dutket ovttas, mii ovddida buoremusat sámegiela oahppama, masa sámegiela sáhttá geavahit ja gos gávdno miellagiddevaš sámegielat materiála. Ásahit iežaset mihttomeriid, oahpahallet addit ja váldit vuostá máhcahaga.

S3 Ovdáneaddji gielladáidu, dáidu doaibmat vuorrováikkuhusas, dáidu dulkot teavsttaid, dáidu buvttadit teavsttaid: Válljejit sierralágan giellageavahandárkkuhusaid ja iešguđetlágan teavsttaid lagamustá eahpeformála dilálašvuođain.  Dárbbu mielde sáhttet studeret maiddái formálaleabbo giellageavaheami. Válljejit oahppiid beroštahtti giellageavaheami fáddásurggiid oaidninvuohkin mun, earát ja sápmelašvuohta. Oahpahallet gullat, hállat, lohkat ja čállit sámegiela máŋggalágan fáttáin. Guovddášfáttát leat mun ieš, mu bearaš, ustibat, skuvla, buđaldusat ja astoáiggi loaktin ja maid eallin sámegielat birrasis. Dasa lassin válljejit fáttáid ovttas. Áiccalmahttet sámegiela ritmma, intonašuvnna ja jietnadeami eará iešvugiid ja hárjehallet jietnadit lunddolaččat. Oahpahallet dárbbu mielde fonehtalaš dárkkačállinmearkkaid ja gráfalaš čállinmearkkaid.

Sámegiela B2-oahppameari oahppanbirrasiidda ja bargovugiide laktáseaddji mihttomearit jahkeluohkáin 7-9

Mihttomearrin lea, ahte giellageavaheapmi livččii nu áššálaš, lunddolaš ja mearkkašahtti oahppiide go vejolaš. Barggadeamis deattuhuvvá bárra- ja unnajoavkobargu ja maid ovttas oahppan iešguđetlágan oahppanbirrasiin. Máŋggagielalašvuohta- ja giellabajásgeassima mihttomeriid juksama várás dárbbašit oahpaheaddjiid ovttasbarggu. Spealuiguin, musihkain ja drámain oahppit ožžot vejolašvuođa iskkadit ovdáneaddji gielladáidduset ja gieđahallat maiddái doaladumiid. Oahpahusas geavahit máŋggabealagit sierra oahppanbirrasiid, gulahallankanálaid ja -rusttegiid. Oahppiid bagadit aktiivvalaš doaibmanvuohkái ja iehčanas vásttu váldimii iežaset oahppamis Eurohpalaš giellalávkkain dahje seammasullasaš bargoneavvuin. Oahppit oahpásmuvvet birastahtti servoša máŋggagielatvuhtii ja -kultuvrralašvuhtii ruovttueatnama álbmogiidgaskasašvuođa olis. Sidjiide fállet maiddái vejolašvuođaid hárjehallat riikkaidgaskasaš oktavuođadoallama. Sámegiela geavahit álo go dat lea vejolaš.

Bagadeapmi, sierranahttin ja doarjja sámegiela B2-oahppamearis jahkeluohkáin 7-9

Oahppiid bagadit geavahit gielladáidduset roahkkadit. Valljás gulahallanhárjehallan doarju oahppiid gielladáiddu ovdáneami. Oahppiid movttiidahttet studeret maiddái eará gielaid, maid skuvla fállá. Oahppiide, geain leat gielaide njađđáseaddji oahppanváttisvuođat, fállet doarjaga. Oahpahusa plánejit nu, ahte dat fállá hástalusaid maiddái daidda, geat ovdánit jođáneabbot go earát dahje máhttet giela ovddežis.

Oahppi oahppama árvvoštallan sámegiela B2-oahppamearis jahkeluohkáin 7-9

Oahppama árvvoštallet máŋgga sierra láhkái ja dat čuohcá visot mihttomeriide. Árvvoštallamis váldet vuhtii gielladáiddu buot oassesurggiid. Daid árvvoštallan vuođđuduvvá Eurohpalaš refereansarápmii ja dan vuođul gárvvistuvvon suopmelaš heivehussii. Árvvoštallamis bargoneavvun sáhttá atnit ovdamearkka dihte Eurohpalaš giellalávkka. Árvvoštallan lea máŋggabealat ja addá oahppiide vejolašvuođa deattuhit alcceset lunddolaš olggosbuktinvugiid.  Oahppama láidesteaddji ja movttiidahtti máhcahagain oahppiid veahkehit šaddat diđolažžan iežaset dáidduin ja ovddidit daid. Sin roahkasmahttet geavahit dan, maid leat oahppan, iešguđetlágan gulahallandilálašvuođain. Máŋggabealat árvvoštallan fállá vejolašvuođaid maiddái dakkár oahppiide čujuhit máhtuset, geain leat gillii laktáseaddji oahppanváttisvuođat dahje geain leat muđui gielalaččat earálágan vuolggasajit.

Loahppaárvvoštallan sajáiduvvá dan lohkanjahkái, man áigge oahppaávdnasa studeren nohká buohkaide oktasaš oahppaávnnasin.  Loahppaárvvoštallamiin meroštallet, mo oahppi lea studerema nogadettiin juksan sámegiela B2-oahppameari mihttomeriid. Loahppaárvosáni meroštallet veardidemiin oahppi máhttodási sámegiela B2-oahppameari riikkadási loahppaárvvoštallama kriteraide. Máhttu gielladáiddu sierra oassesurggiin ovdána kumulatiivvalaččat. Loahppaárvosáni gárvvisteamis váldet vuhtii visot riikkadási loahppaárvvoštallama kriteraid beroškeahttá das, man jahkeluohkkái buohtalas mihttomearri lea ásahuvvon báikkálaš oahppaplánas. Oahppi oažžu árvosáni gávcci (8), juos son čájeha gaskameari mielde dan máhtu, maid kriterat meroštallet. Árvosáni gávcci dási badjelmannan muhtin mihttomeriid buohta sáhttá kompenseret dási heittogut ceavzima muhtin eará mihttomeriid oasis.

Sámegiela B2-oahppameari loahppaárvvoštallama kriterat buorre máhttui (árvosátnái 8) oahppameari loahpas

Oahpahusa mihttomearri

Sisdoallo-suorggit

Árvvoštallama čuozáhagat oahppaávdnasis

Árvosáni gávcci máhttu

Bajásšaddan kultuvrralaš máŋggabealatvuhtii ja gielladiđolašvuhtii

T1 veahkehit oahppi oaidnit su studeren sámegiela gaskavuođa eará sámegielaide, suomagillii ja maid su ovdal studeren gielaide, oahpásmuvvat sámegielaid hállanguovlluide, sámeguvlui ja velá sámekultuvrra ja sápmelaš eallinvuogi soames guovddášiešvugiide

S1

Studerenvuloš giela sajádaga, guovdilis earenoamáš iešvugiid ja giellaguovllu dovdan

Oahppi dovdá sámegielaid sajádaga máilmmi gielaid siste ja daid guovdileamos sierraiešvugiid.
Oahppi máhttá karaktiseret sápmelaš eallinvuogi ja sámekultuvrra muhtin albmanusaid.

Giellastuderendáiddut

T2 roahkasmahttit oahppi oaidnit sámegiela dáiddu oassin eallinahkásaš oahppamis ja iežas giellaráju čoggomis, oahpistit su gávdnat alcces ja ahkebadjásis buoremusat heivvolaš vugiid oahppat gielaid ja movttiidahttit su geavahit gáržžesge dáiddus maiddái oahppadiimmuid olggobealde

S2

Mihttomeriid ásaheapmi, oahppama reflekteren ja ovttasbargu  

Oahppi máhttá árvvoštallat iežas giellastuderenmihttomeriid ja studerenvugiidis. Oahppi fuobmá, masa son sáhttá geavahit sámedáiddus maiddái skuvlla olggobealde ja máhttá suokkardit, mo son sáhttá geavahit dáiddus skuvlla nohkama maŋŋá.

Ovdáneaddji gielladáidu, dáidu doaibmat vuorrováikkuhusas

Dáidodássi A1.3

T3 lágidit oahppái dilálašvuođaid hárjehallat sierra gulahallankanálaiguin njálmmálaš ja čálalaš vuorrováikkuhusa

S3

Vuorrováikkuhus iešguđetlágan dilálašvuođain

Oahppi ceavzá máŋggain rutiinnalágan gulahallandilálašvuođain dorvvastemiin muhtimin gulahallanverddii.

T4 doarjut oahppi gielalaš gulahallanstrategiijaid geavaheamis

S3

Gulahallanstrate-giijaid geavaheapmi

Oahppi oassálastá gulahallamii, muhto dárbbaša ain dávjá veahkkeneavvuid. Oahppi máhttá reageret gáržžes sánálaš olggosbuktimiiguin, unna láhtaiguin (omd. nivkalemiin), jienádemiiguin, dahje earálágan minimamáhcahagain. Oahppi gártá bivdit čielggadusa dahje geardduheami hui dávjá.

T5 veahkehit oahppi viiddidit smáđáhkes giellageavaheapmái gullevaš albmabuktimiid dovdamušas

S3

Gulahallama kultuvrralaš heivvolašvuohta

Oahppi máhttá geavahit smáđáhkes giellageavaheapmái gullevaš dábáleamos albmabuktimiid máŋggain rutiinnalágan sosiála dilálašvuođain.

Ovdáneaddji gielladáidu, dáidu dulkot teavsttaid

Dáidodássi A1.3

T6 roahkasmahttit oahppi dulkot ahkedássásis heivvolaš ja iežas beroštahtti hállon ja čállon teavsttaid

S3

Teavsttaid dulkondáiddut

Oahppi ádde oktageardánis, oahpes sátnevuorkká ja albmabuktimiid sisdoalli čállojuvvon teavstta ja hihtásit hállama áššeoktavuođa doarjagiin. Oahppi bastá gávdnat iežas dárbbašan oktageardánis dieđu oanehis teavsttas.

Ovdáneaddji gielladáidu, dáidu buvttadit teavsttaid

Dáidodássi A1.2

T7 fállat oahppái valjis dilálašvuođaid hárjehallat ahkedássái heivvolaš smávvalágan hupmama ja čállima giddemiin fuomášumi maiddái jietnadeapmái ja teavstta sisdoalu dáfus deháleamos ráhkadagaide

S3

Teavsttaid buvttadandáiddut

Oahppi bastá muitalit muhtin oahpes ja alcces dehálaš áššiin atnimiin gáržžes olggosbuktinvuorkká ja čállit muhtin oanehis cealkaga hárjehallon fáttáin. Oahppi jietnada eanaš hárjehallon albmabuktimiid áddehahttiláhkai. Oahppi máhttá bures gáržžes vuođđosátnevuorkká, muhtin dillečanuslaš olggosbuktima ja vuođđogiellaoahpa ávdnasiid.

ČUOVUS 1 VUOĐĐOOAHPAHUSA DIEVASMAHTTI SÁMEGIELA OAHPAHUSA MIHTTOMEARIT, SISDOALUT JA OAHPPI OAHPPAMA ÁRVVOŠTALLAN

Oahpahusa ulbmil

Suoma vuođđolága mielde juohkeovttas, guhte ássá Suomas, lea vuoigatvuohta bajásdoallat ja ovddidit iežas giela ja kultuvrra. Sierra ruhtademiin, vuođđooahpahusa dievasmahtti oahpahussan sámegiela sáhttet studeret sápmelaččaid ruovttuguovllu olggobealde visot dat oahppit, geaid eatnigiella dahje bearraša gielain okta lea sámegiella. Sámegiela oahpahusa dárkkuhussan lea dalle doarjut oahppi aktiivvalaš máŋggagielalašvuođa ovdáneami ja maid gohccáhit beroštumi gielladáiddu eallinahkásaš ovddideapmái.

Sámegiela oahpahusas čađahit ovttasbarggu eará giellaávdnasiiguin ja maid eará oahppaávdnasiid oahpahusain. Oktasaš giellabajásgeassima ulbmilin lea lasihit oahppiid áddejumi giella- ja kulturduogáža mearkkašumis ovttatolbmui, servošii ja servvodahkii ja maid stivret sin atnit árvvus sámegiela ja eará gielaid. Vuolggasadjin lea oahppi dego aktiivvalaš doaibmin, go dalle oahppiid gielladáiddu ja eará máhtu atnet ávkin oahpahusas. Dasa lassin olles skuvlla doaimmas atnet ávkin skuvlla gielalaš ja kultuvrralaš máŋggahámatvuođa.

Oahpahusas atnet ávkin oahppiid vejolašvuođa ovddidit gielladáidduset skuvlla olggobealde. Oahpahus doarju ja roahkasmahttá oahppiid geavahit iežaset giela máŋggabealagit sierra oahppaávdnasiid diimmuin ja skuvlla eará doaimmas. Ná sámegiela oahppan ja geavaheapmi dorjot sierra oahppaávdnasiid sisdoalu oahppama ja oahppit ohppet gulahallat skuvlla oahppaávnnassisdoaluin maiddái sámegillii. Oahppiid iežaset válljejumit, oasálašvuođa vásihusat ja maid oahppanvuloš áššiid dehálašvuohta leat guovdilis motivašuvdnadahkkit. Giela oahpahusas deattuhit vuorrováikkuhusa ja gulahallanvuoiŋŋa.

Sámegiela oahpahusa mihttomearit, sisdoalut ja oahppi oahppama árvvoštallan leat meroštallon olles vuođđooahpahusa áigge bistevaš guovtti jahkevahkkodiimmu viidosaš sámegiela oahpahusa várás. Oahpahusa lágideaddji gárvvista vuođuštusaid vuođul báikkálaš oahppaplána, mas sáhttá atnit ávkin vuođđooahpahusa oahppaplána vuođuštusaid eatnigiela ja girjjálašvuođa govvádusaid oahppaávdnasa ulbmilis, oahppanbirrasiidda ja bargovugiide laktáseaddji mihttomeriin ja maid bagadeamis, sierranahttimis, doarjagis ja oahppi oahppama árvvoštallamis.

VUOĐĐOOAHPAHUSA DIEVASMAHTTI SÁMEGIELLA JAHKELUOHKÁIN 1−2

Jahkeluohkáin 1−2 oahpahusa earenoamáš ulbmilin lea roahkasmahttit oahppiid geavahit sámegiela iešguđetlágan vuorrováikkuhandiliin. Oahppit ohppet guldalit, jearrat, vástidit ja muitalit. Sátne- ja doabavuorkká viiddidit systemáhtalaččat gokčat eallima sierra oassesurggiid. Oahpahusain ovddidit oahppiid jurddašan- ja iešalbmabuktindáidduid ovttasbarggus ruovttuiguin. Oahppit besset sisa lohkama ja čállima vuođđodáidduide ja maid oahpásmuvvet ahkedásiset vástideaddji mánáidgirjjálašvuhtii ja velá máinnastan- ja kulturárbái. Mihttomearrin lea oahppat geavahit giela iešguđetlágan oahppanbirrasiin ja skáhppot dieđu sámegielain. Mihttomearrin lea oahppat áddet eatnigiela mearkkašumi ja hukset positiivvalaš gaskavuođa sámegillii.

Vuođđooahpahusa dievasmahtti sámegiela oahpahusa mihttomearit jahkeluohkáin 1-2

Oahpahusa mihttomearit

Mihttomeriide laktáseaddji sisdoallosuorg-git

Viiddis máhttu

Vuorrováikkuhandiliin doaibman

T1 veahkehit oahppi ovddidit guldaleami dáidduid ja maid roahkasmahttit oahppi jearrat ja ovdanbuktit jurdagiiddis ja vásihusaidis balakeahttá meattáhusaid

S1

L2

T2 gohccáhit oahppi sáhkkiivuođa ja beroštumi sierralágan olggosbuktinvugiid geavaheapmái

S1

L2

T3 movttiidahttit oahppi giela ja miellagovahusa ja maid ovttasbargo- ja vuorrováikkuhandáidduid ovddideapmái

S1

L2

Teavsttaid dulkon

T4 bagadit oahppi duddjot positiivvalaš ja sáhkkes gaskavuođa lohkamii ja maid movttiidahttit ieševttolaš lohkamii gielladáiddu mielde

S2

L1, L4

T5 movttiidahttit oahppi vuođđolohkandáiddu ja maid teavsttaid ipmirdandáiddu oahppamii

S2

L1, L4

T6 bagadit oahppi iešguđetlágan teavsttaide oahpásmuvvamis ja maid daid birra ságastallamis jurdagiid ja vásihusaid juohkima várás

S2

L2, L4

Teavsttaid buvttadeapmi

T7 veahkehit oahppi duddjot positiivvalaš gaskavuođa čállimii gielladáiddu mielde

S3

L2

T8 bagadit oahppi oahpásmuvvat sámegielat čállinvuogádahkii ja maid ovddidit čállima vuođđodáidduid

S3

L2, L5

T9 bagadit oahppi hárjehallat teavstta buvttadeami ja maid roahkasmahttit su ovdanbuktit čálalaččat jurdagiiddis ja áicagiiddis gielladáiddu mielde

S3

L1, L2

Giela, girjjálašvuođa ja kultuvrra ipmirdeapmi

T10 roahkasmahttit oahppi geavahit sámegiela skuvllas, ruovttus ja lagasbirrasiin ja maid oahpistit su áiccadit iežas giellageavaheami ja oahpásmuvvat giela vuođđoráhkadagaide

S4

L1, L2, L3

T11 movttiidahttit oahppi oahpásmuvvat iežas giella- ja kulturservoša dáhpe- ja ávvudanárbái ja maid oahpistit geavahit ja atnit árvvus sámegielat kulturfálaldaga

S4

L2, L7

Giela geavaheapmi visot oahppama doarjjan

T12 movttiidahttit oahppi geavahit sámegiela iešguđetlágan studerendilálašvuođain

S5

L1, L2, L5

T13 ráhkadit buorre ovttasbarggu sámegiela oahpahusa ja eará álgooahpahusa gaskii

S5

L1, L7

Vuođđooahpahusa dievasmahtti sámegiela oahpahusa mihttomeriide laktáseaddji guovdilis sisdoallosuorggit jahkeluohkáin 1–2

Sámegiela giella-, vuorrováikkuhan- ja teakstadáidduid oahppan dáhpáhuvvá giellageavahandiliin ja maid máŋggabealat barggadeamis gielain. Sisdoaluid válljejit nu, ahte oahppit sáhttet viiddidit iežaset gillii, girjjálašvuhtii ja eará kultuvrii laktáseaddji máhtuset máŋggabealagit. Sisdoalut dorjot mihttomeriid juksama ja atnet ávkin sihke oahppiid vásihusaid ja báikkálaš vejolašvuođaid. Sisdoallosurggiin ráhkadit oppalašvuođaid sierra jahkeluohkáide.

S1 Vuorrováikkuhandiliin doaibman: Hárjehallet birrasa gielalaš lađasteami ja nammadeami, guldaleami, jearrama, vástideami ja muitaleami. Oahpásmuvvet iešguđetlágan vuorrováikkuhandiliide ja olggosbuktinvugiide earret eará stohkosiid, spealuid ja dráma ávkinatnimiin.

S2 Teavsttaid dulkon: Oahpásmuvvet iešguđetlágan teavsttaide, nugo mánáid máidnasiidda, muitalusaide, divttaide, oktageardánis diehto- ja mediateavsttaide ja maid govaide. Hárjehallet lohkama ja maid jearaldagaid dahkama ja daidda vástideami earenoamážit muitaleaddji ja govvideaddji teavsttaid vuođul. Ságastallet teavsttaid birra ja juogadit vásihusaid dain.  Čogget sátne- ja olggosbuktinvuorkká teavsttaide oahpásmuvvamiin.

S3 Teavsttaid buvttadeapmi: Oahpásmuvvet čállinvuogádaga mihtilmas iešvugiide ja hárjehallet čállima okto ja ovttas ja maid leaikkastallet gielain.

S4 Giela, girjjálašvuođa ja kultuvrra ipmirdeapmi: Áiccalmahttet sámegiela geavaheami ruovttus, skuvllas ja lagasbirrasiin ja maid roahkasmahttet geavahit sámegiela ovttasbarggus eará álgooahpahusain.

S5 Giela geavaheapmi visot oahppama doarjjan: Oahpásmuvvet studerema gillii ja hárjehallet diehtosurggiid giela vuođuštusaid ovttasbarggus eará álgooahpahusain.

Oahppi oahppama árvvoštallan vuođđooahpahusa dievasmahtti sámegielas jahkeluohkáin 1–2

Jahkeluohkáin 1-2 oahppama árvvoštallama vuolggasadjin ja mihttomearrin lea oažžut ollislaš gova guđege oahppi gielalaš ahtanuššama ovdáneamis.  Árvvoštallamii vuođđuduvvi máhcahaga bokte oahppit ožžot dieđu gielladáidduset nanusvuođain ja maid ovdáneamisteaset sámegiela oahppin. Oahppit ožžot maiddái máŋggabealagit máhcahaga das, mo sii áddejit ja geavahit giela, olggosbuktet iežaset, oassálastet oktasaš ságastallamii ja maid buvttadit ja dulkojit teavsttaid. Movttiidahtti máhcahat máhtu sierra surggiin lea dehálaš.

Oahppanproseassa ektui árvvoštallama ja máhcahaga addima guovddáščuozáhagat sámegielas leat

ovdáneapmi iežas olggosbuktimis ja vuorrováikkuhandáidduin, sátne- ja doabaráju čoggon

ovdáneapmi lohkandáiddus ja maid teavsttaid áddemis, lohkanberoštumi nanosmuvvan

ovdáneapmi teavsttaid buvttadeamis

ovdáneapmi giela ja kultuvrra áddemis, earenoamážit fuomášumiid dahkan sániid mearkkašumis ja árgga giellageavahandiliin

VUOĐĐOOAHPAHUSA DIEVASMAHTTI SÁMEGIELLA JAHKELUOHKÁIN 3–6

Jahkeluohkáin 3–6 oahpahusa earenoamáš ulbmilin lea movttiidahttit oahppiid doaibmat aktiivvalaččat sámegillii iešguđetlágan vuorrováikkuhandiliin. Oahppit ohppet lohkat sierralágan lohkanvugiiguin, analyseret dan, maid leat lohkan, ja juohkit lohkanvásihusaideaset ja maid nannejit čállojuvvon giela ja riektačállima hálddašeami. Oahppit oahpásmuvvet giela mihtilmas guovddášiešvugiide. Oahppit ohppet veardádallat gielaid ja atnit ávkin gielladáiddu iešguđetlágan oahppanbirrasiin skáhppomiin sámegielain dieđu sierra oahppaávdnasiin. Mihttomearrin lea čiekŋudit gaskavuođa iežas gillii ja oahppat atnit árvvus sierra gielaid dáiddu.  Mihttomearrin lea maiddái oahppat árvvoštallat ja stivret iežas oahppama. Oahppi studerenmotivašuvnna nannejit ovttasbarggus ruovttuiguin ja giellaservošiin.

Vuođđooahpahusa dievasmahtti sámegiela oahpahusa mihttomearit jahkeluohkáin 3-6

Oahpahusa mihttomearit

Mihttomeriide laktáseaddji sisdoallo-suorggit

Viiddis máhttu

Vuorrováikkuhandiliin doaibman

T1 movttiidahttit oahppi doaibmat iešguđetlágan vuorrováikkuhandiliin

S1

L2

T2 movttiidahttit oahppi sierralágan olggosbuktinvugiid geavaheapmái joavko- ja vuorrováikkuhandiliin

S1

L2

T3 bagadit oahppi árvvoštallat iežas doaimma ja maid váldit vuostá ja addit máhcahaga

S1

L1

Teavsttaid dulkon

T4 movttiidahttit oahppi ieševttolaš lohkamii ja iežasgielat teavsttaid geavaheapmái gielladáiddu mielde

S2

L1, L4, L5

T5 bagadit oahppi ovddidit vuođđolohkandáiddu njuovžilin šaddama, ovddidit teavsttaid áddema dáidduid ja maid čoaggit sátne- ja doabavuorkká

S2

L4, L5

T6 bagadit oahppi geavahit lohkandáiddus ja teavsttaid eallámušaid oažžuma várás, dieđu skáhppoma ja árvvoštallama várás ja maid ságastallat teavsttain

S2

L1, L2, L4

Teavsttaid buvttadeapmi

T7 veahkehit oahppi ovddidit iežas olggosbuktima ja maid positiivvalaš gaskavuođa čállimii gielladáiddu mielde

S3

L2

T8 movttiidahttit oahppi hárjehallat ja dahkat njuovžileabbon čállima vuođđodáidduid ja maid teavsttaid buvttadeami dáiddu

S3

L1, L2, L5

T9 movttiidahttit oahppi ovddidit jurdagiid ja vásihusaid olggosbuktima áššeteavsttain ja čáppagirjjálaš teavsttain

S3

L1, L2

Giela, girjjálašvuođa ja kultuvrra ipmirdeapmi

T10 veahkehit oahppi suokkardit gielalaš ja kultuvrralaš identitehta ja maid eatnigiela mearkkašumi

S4

L1, L2

T11 bagadit oahppi oahpásmuvvat sámegiela guovdileamos ráhkadagaide

S4

L1, L2

Giela geavaheapmi visot oahppama doarjjan

T12 bagadit oahppi atnit ávkin sámegiela dáiddu visot oahppamis ja ovddidit sierra diehtosurggiid giela

S5

L1, L4

T13 fállat oahppái bargoneavvuid sámegielat dieđu ohcamii, suokkardeapmái ja árvvoštallamii ja maid doarjut oahppi beassat sisa iešstivrejeaddji vuohkái studeret sámegiela

S5

L1, L4, L5

Vuođđooahpahusa dievasmahtti sámegiela oahpahusa mihttomeriide laktáseaddji guovdilis sisdoallosuorggit jahkeluohkáin 3–6

Sámegiela giella-, vuorrováikkuhan- ja teakstadáidduid oahppan dáhpáhuvvá giellageavahandiliin ja maid máŋggabealat barggadeamis gielain. Sisdoaluid válljejit nu, ahte oahppit sáhttet viiddidit iežaset gillii, girjjálašvuhtii ja eará kultuvrii laktáseaddji máhtuset máŋggabealagit. Sisdoalut dorjot mihttomeriid juksama ja atnet ávkin sihke oahppiid vásihusaid ja báikkálaš vejolašvuođaid. Sisdoallosurggiin ráhkadit oppalašvuođaid sierra jahkeluohkáide.

S1 Vuorrováikkuhandiliin doaibman: Hárjehallet ovttasbargodáidduid, nugo guldaleami ja álgagiid dahkama ja maid gárvvistit ovdanbuktimiid ávkinatnimiin iežasgielat lagasbirrasa ja media vejolašvuođaid. Hárjehallet iežaset doaimma árvvoštallama ja máhcahaga addima ja vuostáváldima.

S2 Teavsttaid dulkon: Barggadit máŋggabealagit sierralágan teavsttaiguin nu, ahte gaskavuohta sámegielat teakstamáilbmái nanosmuvvá. Čiekŋudit lohkama ja teavsttaid dulkoma dáiddu oahpásmuvvamiin iešguđetlágan njálmmálaš ja čálalaš teavsttaide, earenoamážit muitaleaddji, govvideaddji ja oktageardánis bealiváldi teavsttaide. Hárjehallet teavstta áddema strategiijaid, earret eará jearrama, geahčastallama ja čavdudeami. Ságastallet teavsttaid birra, juogadit lohkanvásihusaid ja čiekŋudit dovdamuša das, makkár iešguđetlágan teavsttaid ráhkadat lea. Čogget sátne- ja olggosbuktinvuorkká.

S3 Teavsttaid buvttadeapmi: Hárjehallet teavstta buvttadeami muttuid ja maid teavstta ráhkadaga. Hárjehallet gieđainčállima ja boallodáidduid ja maid sámegiela riektačállima earenoamáš iešvugiid ja daid geavaheami iežaset teavsttas. Čállet okto ja ovttas teavsttaid ja maid ságastallet ja addet máhcahaga dain.

S4 Giela, girjjálašvuođa ja kultuvrra ipmirdeapmi: Suokkardit kultuvrralaš identitehta šaddama ja maid sámegiela geavaheami ruovttus, skuvllas ja lagasbirrasiin. Oahpásmuvvet sámegiela guovdileamos ráhkadagaide.

S5 Giela geavaheapmi visot oahppama doarjjan: Oahpásmuvvet sierra oahppaávdnasiid doahpagiidda ja teakstageavadiidda ja maid veardádallet diehtosurggiid teavsttaid. Hárjehallet sámegielat dieđu ohcama ja media geavaheami. Ovdanbuktet ja hárjehallet gielaoahppama sierralágan strategiijaid.

Oahppi oahppama árvvoštallan vuođđooahpahusa dievasmahtti sámegielas jahkeluohkáin 3–6

Oahppama árvvoštallama ulbmilin lea buvttadit dieđu oahppi oahppama ovdáneamis ja maid bagadit ja movttiidahttit oahppi. Oahppi oažžu máŋggabealat máhcahaga das, mo su dáidu áddet ja geavahit giela njálmmálaččat ja čálalaččat lea šaddan njuovžileabbon ja mo su olggosbuktinvuorká lea máŋggabealaguvvan. Árvvoštallan buvttada dieđu maiddái oahpahusa plánemii. Máhcahagain oahppi oažžu dieđu gielladáiddus nanusvuođain ja ovdáneamis ja maid alddis sámegiela oahppin ja dáiddustis atnit ávkin gielladáiddus oahppama doarjjan.

Sámegiela sánálaš árvvoštallama dahje árvosáni attedettiin oahpaheaddji árvvoštallá oahppi máhtu báikkálaš oahppaplánas ásahuvvon mihttomeriid ektui. Go oahpaheaddji meroštallá máhtu dási 6. jahkeluohká nogadettiin, de son geavaha buorre máhtu riikkaviidosaš govvádusa. Oahppama ovdáneami dáfus guovddážis leat sámegiela sierra ulbmilsurggiid vuođđodáiddut ja daidda doalvu barggadanproseassat ja oahppanstrategiijat.

Vuođđooahpahusa dievasmahtti sámegiela buorre máhtu govvádus 6. jahkeluohká loahpas

Oahpahusa mihttomearri

Sisdoallo-suorggit

Árvvoštallama čuozáhagat oahppaávdnasis

Buorre máhtu govvádus

Vuorrováikkuhan-diliin doaibman

T1 movttiidahttit oahppi doaibmat iešguđetlágan vuorrováikkuhandiliin

S1

Vuorrováikkuhan-diliin doaibman

Oahppi oassálastá iešguđetlágan vuorrováikkuhandiliide. Oahppi guldala joavkku lahtuid oainnuid, váldá sin vuhtii ja dahká álgagiid vuorrováikkuhandiliin.

T2 movttiidahttit oahppi sierralágan olggosbuktinvugiid geavaheapmái joavko- ja vuorrováikkuhandiliin

S1

Olggosbuktin-vugiid geavaheapmi

Oahppi máhttá geavahit sierralágan olggosbuktinvugiid

T3 bagadit oahppi árvvoštallat iežas doaimmas ja maid váldit vuostá ja addit máhcahaga

S1

Iežas doaimma árvvoštallan ja maid máhcahaga vuostáváldin ja addin

Oahppi máhttá bagadeami vuolde árvvoštallat doaimmas ja maid váldit vuostá ja addit máhcahaga.

Teavsttaid dulkon

T4 movttiidahttit oahppi lohkamii ja iežasgielat teavsttaid geavaheapmái gielladáiddu mielde

S2

Lohkan ja iežasgielat teavsttaid geavaheapmi

Oahppi lohká šihttojuvvon girjjiid dahje teakstabihtáid.

T5 bagadit oahppi ovddidit vuođđolohkandáiddu njuovžilin šaddama, ovddidit teavsttaid áddema dáidduid ja maid čoaggit sátne- ja doabaráju

S2

Lohkandáiddu njuovžilvuohta ja teavsttaid ádden, sátne- ja doabaráju viidáneapmi

Oahppi lohká njuovžilit ja hálddaša vuogálaš sátne- ja doabaráju.

T6 bagadit oahppi geavahit lohkandáiddus ja teavsttaid eallámušaid oažžuma várás, dieđu skáhppoma ja árvvoštallama várás ja maid ságastallat teavsttaid birra

S2

Lohkandáiddu ja teavsttaid geavahandáiddut ja maid teavsttaid birra ságastallan

Oahppi máhttá atnit ávkin lohkandáiddus ja teavsttaid eallámušaid oažžuma várás, dieđu skáhppoma ja vihkkema várás ja maid máhttá ságastallat teavsttaid birra iežas vásihusaid vuođul.

Teavsttaid buvttadeapmi

T7 veahkehit oahppi ovddidit iežas olggosbuktima ja maid positiivvalaš gaskavuođa čállimii gielladáiddu mielde

S3

Olggosbuktin teavsttaid buvttadeamis

Oahppi máhttá geavahit teavsttainis muhtin muddui sierralágan olggosbuktimiid.

T8 movttiidahttit oahppi hárjehallat ja dahkat njuovžileabbon čállima vuođđodáidduid ja maid teavsttaid buvttadeami dáiddu

S3

Čállima dáiddut

Oahppi dovdá eanaš osiin giela čállinvuogádaga ja riektačállima ja maid bastá bagadeami vuolde gárvvistit čáppagirjjálaš teavsttaid ja áššeteavsttaid.

T9 movttiidahttit oahppi ovddidit jurdagiid ja vásihusaid olggosbuktima áššeteavsttain ja čáppagirjjálaš teavsttain

S3

Jurdagiid ja vásihusaid albmabuktin teavsttain

Oahppi bastá bagadeami vuolde teavsttainis muitalit ja čilget jurdagiid ja vásihusaid.

Giela, girjjálašvuođa ja kultuvrra ipmirdeapmi

T10 veahkehit oahppi suokkardit gielalaš ja kultuvrralaš identitehta ja maid eatnigiela mearkkašumi

S4

Gielalaš ja kultuvrralaš identitehta ja maid eatnigiela mearkkašumi áiccadeapmi

Oahppi máhttá muitalit, maid dárkkuha gielalaš ja kultuvrralaš identitehta ja govvidit eatnigiela mearkkašumi.

T11 bagadit oahppi oahpásmuvvat sámegiela guovdileamos ráhkadagaide ja geavahit daid olggosbuktimisttis

S4

Guovddáš- ráhkadagaid dovdamuš

Oahppi dovdá sámegiela guovdileamos ráhkadagaid ja máhttá geavahit daid juoga veardde.

Giela geavaheapmi visot oahppama doarjjan

T12 bagadit oahppi atnit ávkin sámegiela dáiddu visot oahppamis ja ovddidit sierra diehtosurggiid giela

S5

Sámegiela geavaheapmi oahppamis

Oahppi máhttá bagadeami vuolde geavahit sámegiela studerema doarjjan ja dovdá juoga veardde sierra diehtosurggiid giela.

T13 fállat oahppái bargoneavvuid sámegielat dieđu ohcamii, suokkardeapmái ja árvvoštallamii ja maid doarjut oahppi beassat sisa iešstivrejeaddji vuohkái studeret sámegiela

S5

Dieđuohcan-dáiddut

Oahppi dovdá juoga veardde sámegielat dieđuohcama gálduid ja máhttá ohcat dieđu. Oahppi máhttá studeret iešlágalaččat sámegiela.

VUOĐĐOOAHPAHUSA DIEVASMAHTTI SÁMEGIELLA JAHKELUOHKÁIN 7–9

Jahkeluohkáin 7–9 oahpahusa earenoamáš ulbmilin lea čiekŋudit ja viiddidit oahppiid sámegiela dáiddu iešgeange gielladáiddu vuođul. Oahppit oahpásmuvvet iešguđetlágan njálmmálaš ja čálalaš teavsttaide ja maid ohppet dulkot, analyseret ja buvttadit daid. Oahppiid gaskavuohta sámegielat girjjálašvuhtii ja máinnastan- ja kulturárbái ja maid giellaservošii čiekŋu ja máŋggabealaguvvá. Oahppit čiekŋudit giela mihtilmas iešvugiid máhtuset ja maid atnet ávkin gielladieđuset ja -dáidduset iešguđetlágan oahppanbirrasiin skáhppomiin eatnigielain dieđu sierra oahppaávdnasiin. Oahppiid árvvusatnin sámegiela guovdu nanosmuvvá ja sin nákca geavahit giela diđolaččat ja luovvannávccalaččat lassána. Oahppit besset sisa diehtoáŋgiris ja iešstivrejeaddji vuohkái lohkat sámegiela ja čiekŋudit dáidduset veardádallat gielaid ja maid atnet ávkin sierra gielaid dáidduset máŋggabealagit. Oahppit besset sisa vugiide ovddidit gielladáidduset maiddái vuođđooahpahusa nohkama maŋŋá. Oahppit čiekŋudit studerenmotivašuvnnaset ovttasbarggus ruovttuiguin ja sámegielat servošiin.

Vuođđooahpahusa dievasmahtti sámegiela oahpahusa mihttomearit jahkeluohkáin 7–9

Oahpahusa mihttomearit

Mihttomeriide laktáseaddji sisdoallosuorg-git

Viiddis máhttu

Vuorrováikkuhandiliin doaibman

T1 bagadit oahppi ovddidit iežas dáiddu doaibmat iešguđetlágan vuorrováikkuhandiliin ja árvvoštallat iežas doaimma dain

S1

L1, L2

Teavsttaid dulkon

T2 movttiidahttit oahppi máŋggabealagahttit iežas lohkanberoštumi gielladáiddu mielde ja maid čoaggit sátne- ja doabaráju

S2

L2, L5, L7

T3 movttiidahttit oahppi ovddidit analyhtalaš ja kritihkalaš lohkandáiddu ja maid sierralágan teavsttaid ipmirdeami ja dulkoma

S2

L2, L4, L5

T4 bagadit oahppi nannet iežas dáiddu geavahit teavsttaid ja lohkandáiddus dieđu skáhppoma várás, eallámušaid oažžuma várás ja maid ságastallat teavsttaid birra iešguđetlágan gulahallanbirrasiin

S2

L1, L2, L4

Teavsttaid buvttadeapmi

T5 roahkasmahttit oahppi ovddidit teavsttainis iežas albmabuktima ja maid veahkehit oahppi nannet iežas positiivvalaš gaskavuođa čállimii

S3

L2, L5

T6 bagadit oahppi dahkat njuovžileabbon ja máŋggabealagahttit čállima dáiddu

S3

L1, L2

T7 movttiidahttit oahppi buvttadit muitaleaddji, govvideaddji, stivrejeaddji, bealiváldi ja suokkardeaddji teavsttaid

S3

L1, L2, L7

Giela, girjjálašvuođa ja kultuvrra ipmirdeapmi

T8 bagadit oahppi suokkardit gielalaš ja kultuvrralaš identitehta ja maid sámegiela geavaheami, mearkkašumi ja sajádaga oassin iešguđetlágan giellaservošiin ja maid atnit ávkin earágielat media ja kulturfálaldaga

S4

L2, L2, L7

T9 movttiidahttit oahppi dovdát giela sierralágan registariid, ovdamearkka dihte hállojuvvon ja čállojuvvon giela erohusaid ja maid giela geavaheami iešguđetlágan dilálašvuođain

S4

L2, L4

T10 bagadit oahppi čiekŋudit dieđuidis sámegiela guovddášráhkadagain ja analyseret daid

S4

L2, L4, L5

Giela geavaheapmi visot oahppama doarjjan

T11 veahkehit oahppi ovddidit dáiddu geavahit sámegiela dieđuohcamis ja dieđugieđahallamis sierra oahppaávdnasiin ja birrasiin

S5

L1, L4, L6

Vuođđooahpahusa dievasmahtti sámegiela oahpahusa mihttomeriide laktáseaddji guovdilis sisdoallosuorggit jahkeluohkáin 7–9

Sámegiela giella-, vuorrováikkuhan- ja teakstadáidduid oahppan dáhpáhuvvá giellageavahandiliin ja maid máŋggabealat barggadeamis gielain. Sisdoaluid válljejit nu, ahte oahppit sáhttet viiddidit iežaset gillii, girjjálašvuhtii ja eará kultuvrii laktáseaddji máhtuset máŋggabealagit. Sisdoalut dorjot mihttomeriid juksama ja atnet ávkin sihke oahppiid vásihusaid ja báikkálaš vejolašvuođaid. Sisdoallosurggiin ráhkadit oppalašvuođaid sierra jahkeluohkáide.

S1 Vuorrováikkuhandiliin doaibman: Ságastallet nuoraid máilmmi, ruovttuid ja giellaservoša dáhpáhusain, hárjehallet ságastallama, divaštallama ja oaiviliid olggosbuktima ja maid veardádallet sierra giellaservošiid vuorrováikkuhan- ja ságastallanvugiid. Hárjehallet iešguđetlágan vuorrováikkuhandiliid ávkinatnimiin iežasgielat birrasa ja media vejolašvuođaid. Árvvoštallet iežaset doaimma ja maid hárjehallet máhcahaga addima ja vuostáváldima.

S2 Teavsttaid dulkon: Nannejit oahppiid beroštumi sámegielat teavsttaide ávkinatnimiin oahppiid evttohan teavsttaid. Viiddidit lohkama čuozáhagaid ja bagadit geavahit sierralágan gálduid sámegielat teavsttaid gávdnama várás. Čiekŋudit teavstta áddema strategiijaid ja hárjehallet gálduid luohtehahttivuođa árvvoštallama. Oahpásmuvvet maiddái suokkardalli ja stivrejeaddji teavsttaide. Juogadit lohkanvásihusaid ja dulkomiid teavsttain iešguđetlágan gulahallanbirrasiin. Čogget lasi sátne- ja doabaráju.

S3 Teavsttaid buvttadeapmi: Hárjehallet muitaleaddji, govvideaddji, bealiváldi, suokkardalli ja láidesteaddji teavsttaid buvttadeami sierralágan dárkkuhusaid várás ja maid čiekŋudit čállinproseassa muttuid hálddašeami. Dahket njuovžileabbon gieđainčállima ja boallodáidduid. Čiekŋudit sámegiela riektačállima earenoamáš iešvugiid dovdamuša ja daid hálddašeami iežaset teavsttas ja maid suokkardit sierra sániid ja albmabuktimiid mearkkašumiid ja ivnniid váikkuhusa tekstii. Čállet teavsttaid okto ja ovttas ja maid ságastallet ja addet máhcahaga dain.

S4 Giela, girjjálašvuođa ja kultuvrra ipmirdeapmi: Oahpásmuvvet sámegielat mediai ja kulturfálaldahkii ja maid hárjehallet daid kritihkalaš geahčadeami. Čiekŋudit sámegiela guovddášráhkadagaid ja eará iešvugiid dovdamuša ja veardádallet daid suomagillii. Skáhppojit dieđu maiddái Suoma riikkagielain ja eará unnitlogugielain ja maid daid mearkkašumis ovttatolbmui ja servošii.

S5 Giela geavaheapmi visot oahppama doarjjan: Čiekŋudit sierra oahppaávdnasiid doahpagiid ja teakstageavadiid dovdamuša. Viiddidit sámegielat dieđuohcama geavaheami visot oahppama doarjjan.

Oahppi oahppama árvvoštallan vuođđooahpahusa dievasmahtti sámegielas jahkeluohkáin 7–9

Árvvoštallama ulbmilin lea buvttadit dieđu oahppi oahppama ovdáneamis ja maid bagadit ja movttiidahttit oahppi. Oahppi oažžu máŋggabealat máhcahaga das, mo su dáidu ipmirdit ja geavahit giela njálmmálaččat ja čálalaččat lea šaddan njuovžileabbon ja máŋggabealaguvvan. Oahppi teakstašládjadovdamuš lea máŋggabealaguvvan ja su dáidu dulkot ja buvttadit sierralágan teakstašlájaid lea čikŋon. Árvvoštallanmáhcahat buvttada dieđu oahpahusa plánemii. Dainna oahppi oažžu dieđu gielladáiddus nanusvuođain ja ovdáneamis ja maid alddis sámegiela oahppin ja čehppodagastis atnit ávkin iežas gielladáiddu visot oahppama ja lohkanberoštumi doarjjan.

9. jahkeluohká loahpas meroštallet, mo oahppi lea studerema nogadettiin juksan sámegiela mihttomeriid. Árvosáni gárvvistit veardidemiin oahppi máhttodási sámegiela riikkaviidosaš buorre máhtu govvádussii 9. jahkeluohká loahpas. Máhttu sámegielas ovdána kumulatiivvalaččat. Árvosáni gárvvisteamis váldet vuhtii visot buorre máhtu govvádusaid beroškeahttá das, man jahkeluohkkái buohtalas mihttomearri lea ásahuvvon báikkálaš oahppaplánas. Oahppi oažžu árvosáni gávcci (8), juos son čájeha gaskameari mielde dan máhtu, maid buorre máhtu govvádus meroštallá. Árvosáni gávcci dási badjelmannan muhtin mihttomeriid buohta sáhttá kompenseret dien dási heittogut ceavzima soames eará juksanmeriid oasis.

Vuođđooahpahusa dievasmahtti sámegiela buorre máhtu govvádus 9. jahkeluohká loahpas

Oahpahusa mihttomearri

Sisdoal-lo-suorg-git

Árvvoštallama čuozáhagat oahppaávdnasis

Buorre máhtu govvádus

Vuorrováikkuhan-diliin doaibman

T1 bagadit oahppi ovddidit iežas dáiddu doaibmat iešguđetlágan vuorrováikkuhandiliin ja árvvoštallat iežas doaimma dain

S1

Vuorrováikkuhan-diliin doaibman

Oahppi máhttá doaibmat máŋggalágan vuorrováikkuhandiliin ja bastá árvvoštallat iežas doaimma dain.

Teavsttaid dulkon

T2 movttiidahttit oahppi máŋggabealagahttit iežas lohkanberoštumi gielladáiddu mielde ja maid čoaggit lasi sátne- ja doabaráju

S2

Sátne- ja doabarádju

Oahppi lea máŋggabealagahttán iežas lohkanberoštumi. Oahppi hálddaša vuogálaš sátne- ja doabaráju.

T3 movttiidahttit oahppi ovddidit analyhtalaš ja kritihkalaš lohkandáiddu ja maid sierralágan teavsttaid ipmirdeami ja dulkoma

S2

Analyhtalaš ja kritihkalaš lohkandáidu

Oahppi máhttá lohkat teavsttaid muhtin lohkanvugiid atnimiin ja maid ipmirda sisdoalu váimmusáššiid, oaiviliid oktan vuođuštusaiguin ja bastá dahkat juoga veardde áicagiid giela ja govaid vugiid birra teavsttain.

T4 bagadit oahppi nannet iežas dáiddu geavahit teavsttaid ja lohkandáiddus dieđu skáhppoma várás, eallámušaid oažžuma várás ja maid ságastallat teavsttaid birra iešguđetlágan gulahallanbirrasiin

S2

Dáidu atnit ávkin teavsttaid ja lohkandáiddu  

Oahppi máhttá geavahit sierralágan teavsttaid ja iežas lohkandáiddu dieđu skáhppomii ja eallámušaid oažžuma várás. Oahppi máhttá ságastallat iešguđetlágan teavsttaid birra jearramiin, čavdudemiin, kommenteremiin ja suokkardallamiin.

Teavsttaid buvttadeapmi

T5 roahkasmahttit oahppi ovddidit teavsttainis iežas albmabuktima ja maid veahkehit oahppi nannet iežas positiivvalaš gaskavuođa čállimii

S3

Teavsttaid buvttadeapmi ja ovdanbuktin

Oahppi máhttá buvttadit sámegielat teavstta atnimiin máŋggabealat olggosbuktimiid.

T6 bagadit oahppi dahkat njuovžilin ja máŋggabealagahttit čállima dáiddu

S3

Njuovžilis ja máŋggabealat čállima dáidu

Oahppi čállá njuovžilit ja čielgasit gieđain ja son lea hálddašišgoahtán dárbbašlaš boallodáidduid.

T7 movttiidahttit oahppi buvttadit muitaleaddji, govvideaddji, láidesteaddji, bealiváldi ja suokkardalli  teavsttaid

S3

Dáidu buvttadit  teavsttaid, mat ovddastit  iešguđetlágan teakstašlájaid

Oahppi bastá gárvvistit bagadeami vuolde muitaleaddji, govvideaddji, bealiváldi, suokkardalli ja láidesteaddji teavsttaid nu, ahte teavstta lea álki áddet.

Giela, girjjálašvuođa ja kultuvrra ipmirdeapmi

T8 bagadit oahppi suokkardit gielalaš ja kultuvrralaš identitehta ja maid sámegiela geavaheami, mearkkašumi ja sajádaga sierralágan giellaservošiid oassin ja velá atnit ávkin earágielat media ja kulturfálaldaga

S4

Kulturdiđolašvuođa ovdáneapmi

Oahppi máhttá govvidit gielalaš ja kultuvrralaš identitehta ja maid sámegiela mearkkašumi ja sámegiela sajádaga eará gielaid gaskavuođas. Oahppi máhttá atnit ávkin earágielat media ja kulturfálaldaga.

T9 movttiidahttit oahppi dovdát giela sierralágan registariid, ovdamearkka dihte hállojuvvon ja čállojuvvon giela erohusaid ja maid giela geavaheami iešguđetlágan diliin

S4

Gielladiđolašvuođa ovdáneapmi

Oahppi dovdá giela sierra registariid, hállojuvvon ja čállojuvvon giela erohusaid ja maid dillái čadnojuvvon giellageavaheami.

T10 bagadit oahppi čiekŋudit dieđuidis sámegiela guovddášráhkadagain ja analyseret daid

S4

Guovddáš-ráhkadagaid dovdamuš ja geavaheapmi

Oahppi dovdá sámegiela guovddášráhkadagaid ja máhttá geavahit daid.

Giela geavaheapmi visot oahppama doarjjan

T11 veahkehit oahppi ovddidit dáiddu geavahit sámegiela dieđuohcamis ja dieđugieđahallamis sierra oahppaávdnasiin ja birrasiin

S5

Máŋggabealat sámegiela geavaheapmi  

Oahppi máhttá geavahit sámegiela doarjjan studeremis ja dieđuohcamis.

DUOĐAŠTUSAT

Oahppái addojuvvo lohkanjagi nogadettiin oassálastinduođaštus vuođđooahpahusa dievasmahtti sámegiela studeremis. Duođaštussii merkejuvvojit oahpahusa viidodat ja sánálaš árvvoštallan dahje nummirárvosátni oahpahusa lágideaddji mearridan vugiin. Muđui čuvvojuvvojit vuođđooahpahusa oahppaplána vuođuštusaid mearrádusat duođaštussii merkehahtti dieđuin. Maiddái 9. jahkeluohká nogadettiin oahppái addojuvvo sierranas oassálastinduođaštus.

