
"Tirv," iätá nieidâ ohtii val.
"Mun nemm li Tást.
Goht tun nemm li?"

	Áigin ij addii vistig maiden.
Tuše kávkká njuolgist nieidâ čolmijd.
Čuávjist lii vuod aaibâs komálâš tobdo, tegu sun pala veikkâ tiätá, et ij taarbâš poollâđ.

"Tást," iätá nieidâ oppeet.
"Mun nemm li Tást.
Ja don?” 

Jáá, tot muštâl jieijâs noomâ já koijâd muu, huámmáš Áigin, seelvât čudduu já iätá: "Áigin, Áigin Lavri."

"Ij lah iimâš, jis jieh addii.
Tást lii Kuáládâhnjaargâst meddâl já sárnu kieldâsämikielâ," kulloo uksânjäälmist.
Áigin jorgeet já uáiná Áhtoš-Ande čaaŋŋâlmin kuátán.
Suu fáárust lii ruopsisvuoptâg kandâ, kote lii suulân siämmáá styeres ko Áigin.
"Tot lii Biernie.
Biernie, tuoh skuŋkkâkyevtis lává Áigin já Tást.
Iäráseh láá ain uáđimin.
Biernien ličij saje tuu paaldâst, Áigin.
Adelist sunjin purrâmuš.
Mun iälám viežžâmin čääsi juuvvâiist," iätá Áhtoš-Ande já vuod lappust uksârääigist.
"Biernie", tiäđuštâl Áigin.
"Kostba tun lah meddâl."

Aalgâst Biernie ij oro addiimin suu.
Esken ko koijâdâlškuát ruotâkielân, te Biernie muáđuh čuovâškyeteh.
"Mun lam maadâsämmilâš Snoasast meddâl," västid tárukielân.

"Mun lam vuod Kiärunist meddâl," muštâl Áigin uđđâ skippáársis.
"Tuu meid puávdejii kesisiijdân?" koijâd Biernie.
"Joo, mut mun poottim jo jieht ehidist, já Tást lii vissâ iho juovdâm,"

čielgee Áigin.
"Moonnih-uv tun meid mottoom siijdân sáátu vyerdiđ?" koijâdist Biernie.
Áigin muštâl mäđhistis já suái huámášává, et Biernie lii siämmáánáál jottáám.
Mut sust lii lamaš kuhheeb mätki já aalgâst stuárráábeh vädisvuođah.
"Maađijpargeeh lijjii pilledâm muu sieidi ko kiđđuv rahtii uđđâ maađij.
Juurdâš.
Lijjii kiävttám sieidi tievâdâssân.
Aaibâš tušij tiet val.
Ij lamaš ovdil oovdâst, ijge masa moossân ävkkin tobbeen kuus lijjii sirdám tom.
Iijâ uuccim sieidi ovdilgo aiccim maađijroobdâst.
Lijjim vaibâm já čokánim sieidi luusâ vuoiŋâstiđ.
Te fakkist luptânškuottim já kirdeškuottim káránâs maajeeld tavas.”

"Mon komálâš.
Mahtba káránâs tieđij kuus kirdeliđ?" imâštâl Áigin oppeet.
"Mut kuulâ meid, mahtba tun lah tieggáár noomâ uážžum.
Biernie ij lah mihheen táválâš noomâid."

Biernie povvâst.
"Ij lahgin.
Enni halijdij kästiđ muu Bjørnân.
Mut eeči vuod vaađâi, et must lii sämikiel nommâ.
Já nuuvt šoodáin kästiđ muu Biernien, mii meerhâš kuobžâ maadâsämikielân."

Ton puudâ ko Biernie kyevtis Áigináin lává savâstâlmin já uápásmin, láá kulmâ párnáá lihâdškuáttám nube luáidust.
Láá kyehti nieidâ já ohtâ kandâ.
Ij täälgin addii Áigin maiden ko sárnuškyeteh koskânis.
Kuláhân kal et sárnuh suomâkielâ, mut tom ij sun määti.
"Kiähba tij leppeđ.
Sárnuvetteđ-uv sämikielâ," koijâd Áigin já kiäččá sii kulij.
	Nubbe nieidâ västid, et sun sárnu.

	"Mun lam Sunná, kandâ lii Heammu já tuot nieidâ lii Tánnjá.
Tánnjá sárnu anarâškielâ, mut Heammu ij määti sämikielâ.
Muoi Tánjáin sárnoon nuuvt jieškote-uvlágán kielâid, et iän addiittâl eres ko suomâkielân.”

"Mahtba tast kiävá," juurdâš Áigin.
"Mun ááigum leđe keesi oovtâst sunnuiguin já sárnudâm tuše kuovttijn já suoi val iävá sáárnud koskânis."

Ovdilgo kiergân šlundoškyettiđ, te lekkâs uksâ já Áhtoš-Ande máccá kuátán.
Sust láá čäciliteh kuohtuin kieđâin, já mooŋijbeln čuávu puáris ákku.
Ákku lii ucce já juurbâs.
Kieđâst val šišnesekkâ.

"Tuo lii muu enni – Ánná – sun meid áigu orroođ tääbbin oovtâst miiguin," muštâl Áhtoš-Ande.
Sun kuáđá liitijd uuksâ paaldân já njááhá Biernie, Áigin já Tást lappâd.
Kuáđi siskemuu uásán -puášun - sun čokkáán.
Ákku iälá libžon tiervâtmin Áigin-kuáhtás já Tást-nieidii uálgis luáidust.
“Tiervâ” sun iätá jyehi áinoo párnážân já kuoskât párnáá kieđâ jieijâs uálgis kieđáin.
Čižet kieđáin sun njávká párnáá uálgátuáivi.
Tastoo ákku lávkkul lašmâdávt nube luáidu párnái luusâ, ooroost juáhháá kulen já tiervât.
Te sun-uv mana idduidis ool puášun, luáštá šišnelaavhâ jieijâs paaldân, pušteest motomijd riisijd meddâl tyeljist ovdil ko čokkáán ruossâlâs juolgijguin.

	
Ánná-ákku purgá šišneseehâ já rottee tobbeen muorâraami.
Áigin lii tuše museost uáinám taggaar.

"Nuáidirumbu," sun hiämáásk.
Sun piäjá kieđâ njäälmi oovdân tegu sun ličij maidnii puástud ettâm, ko kulá jieijâs jienâ.
 
"Nuáidirumbun tot kal kočoduvvoo, mut mij kevttip iärrás já pyereeb sääni – govádâs," čielgee Áhtoš-Ande vyeligâš jienáin.

"Tääl govádâs kalga išediđ mii.
Mij ep sáárnu olmânáál tääbbin.
Tondiet muoi Ánná-áhhoin áigoon toohâđ maidnii nuuvt et iberdep olmânáál."

Ánná-ákku loptee govádâs čižet kieđáin alme vuástá.
Uálgiskieđâst lii mottoom tähtipittá.
Tot lii kyevtpiälásii veeččir hámásâš.
Áigin lii tom meid uáinám museost.
Ánná-ákku terpâškuát.
Sun juáigá vyeligis jienáin já suuvvâd ovdâs maŋas äigipuudâ.
Te jaska terppâmist já keigee govádâs puášu paijeel Áhtoš-Aanden.
Áhtoš-Ande tuáppee tom uálgis kieđáin já nävt suoi kuohtuuh tolliv govádâsâst kiddâ jávuttáá.
Párnááh keččih tábáhtus joskâd.
Áhtoš-Ande kiäččá Tást já keigee čižet kieđâ sunjin.
Ánná-ákku tuáppee Heammu čižet kieđâ jieijâs uálgis kieđáin.
"Porgâđ puohah siämmáá ko mij.
Tuáppejop kyeimi kuoimijdân kieđâ.
Ko mij puohah čokkáp kietâluvâi já toohâp riggee, te puátá govádâs vyeimi puohháid," čielgee Áhtoš-Ande vyeligis, noonâ jienáin.
Áigin jurgâl Áhtoš-Ande koččom ruotâkielân Biernien, já Sunná jurgâl suomâkielân jieijâs skipáráid.
Tánnjá já Biernie sirduv nuuvt, et olleev luáidust luáidun, já te sij čokkájeh puohah kietâluvâi aarrân pirrâ.
Áhtoš-Ande já Ánná-ákku pieijâv čoolmijd kiddâ, mieigâstává maŋaskulij já vuoiŋâv lussâdubboht tegu jo liččijn uáđimin.
Áigin kiäččá vist Biernie já talle Tást.
Nieidâ čapis čalmeh kiđordeh sunjin äigipuudâ.
Te Tást meid piejá čoolmijd kiddâ já Áigin toommâl toohâđ siämmáánáál.
Oppeet lii tegu Áigin niävdáččij.
Sun ij lah uáđimin, ijge lah olmânáál kocemingin.
Sun kulá ennuv jienâid, mut ij addii oovtâgin.
Te lii tegu puoh jienah siähániččij ohtân täsivis šuvânin.
Puoh suddeh oohtân, já sun jottáá kuusnii.
Fakkist sun kulá čielgâsávt et iättoo.
"Koccáđ, koccáđ.
Tääl leppeđ tuárvi nievdâm." Sun tobdá jienâ.
Tot lii Ánná-ááhu linnâ jienâ.
Sun culidij sunjin.
 
Áhtoš-Ande já Ánná-ákku lyeštiv párnái kieđâid.
Áhtoš-Ande luáštá govádâs.
Ánná-ákku loptee tom ááimun, notká tom oppeet maasâd šišneseekân já piäjá šišneseehâ puášun stuorrâ kisto tuáhá.
"Keččâliđ tääl sárnuđ," koččo ÁhtošAnde.
"Vuoi kaavhâd, mii lii tábáhtum.
Tääl mun äddejim tuu", iätá Tást.
"Mun meid," imâštâl Biernie.
"Já mun addiim tunnuu veikkâ sárnuvettee jieijâd sämikielâid," iiloosm Áigin veikkâ sun-uv lii uáli hirmástum.

Sun huámmáš jieijâs ain tolâmin sehe Biernie já Tást kieđâ, lyeštil já koijâd Tástist: "Maid tuu nommâ meerhâš."

"Tást lii täsni.
Must láá kulmâ stuorrâviiljâ já ko mun šoddim, eeđâi

eeči tállán, et tääl lii Tást puáttám enâmân, já nuuvt sij láá kočodškuáttám muu Tástin.
Nabai tuu nommâ?"

"Jiem mun tieđe tom merhâšume, mut mun tiäđám mast tot puátá.
Eeči kaavnâi noomâ puáris kirkkokirjeest.
Suu madârmadâräijih nommâ lâi Áigin.
Kirkkokirjeest sun lâi nomâttum ko kiäldádâđâi kästimist já pisoi pähinin.
Tanen eeči halijdij kästiđ muu äijih käimin."

Biernie lii oppeet sárnuškuáttám Tánjá-kuáhtásáin já Heammu Ánná-áhhoin.
"Oinim et tist lijjii sárnudemvädisvuođah.
Tääl lep čuávdám tom ääši, já tij leppeđ uáinám maggaar vyeimi govádâsâst lii.
Elleđ kuássin eeppid ton vyeimi," rävvee Áhtoš-Ande.
Suu jienâ lii lines já rávhálâš.
Mut puoh párnááh jaskodeh ko sun sárnuškuát, já keččih sunjin tuođâlij čolmijguin.
Ánná-ákku mälistškuát.
Tot vuášá moonijd já teejâ iiđeedpittán.
Toos lasseen fáálá koškekyele.
"Mij lep šiäštám majemuid kááirumoonijd tijjân.
Tääl láá kááiruh joskâm monniimist já maneh láá čivgân.
Mut onne láá val vorâs kááirumaneh, já loddepäävtist já čerrihkälleest pyehtip val oho čuággiđ skiäru- já čierrihmoonijd.
Uáináh taan keesi ep šoodâ puurrâđ maiden eres ko luándu heerskuid.
Mist lii koškepiärgu já koškeskyeli, meerâst láá puohlágán heerskuh já evvispuásui-uv lii finnimist ko iälu sirdá täbbiláá.
Biernie.
Ellee tuoi Tánjáin olgon viežžâmin čuurmâ tievâ skieri loostâid," Ánná-ákku táttu.
Skieri loostâid.
Maid immâšijd toiguin," Biernie koijâd.
"Munhân lam teejâ vuošâmin.
Ij mihheen nuuvt njaalgâ ko voorâs skierrilostâteejâ," čielgiist Ánná-ákku.
Suoi lappuv äigipuudâ olgon.
Ánná-ákku čuujoot tuše čäcikiämnán ko maccâv já suoi kuorriv kieđâid toho.
 Ko teejâ lii havdum, leškee sun teejâ párnái polloid, já sij ferttejeh tubdâstiđ, et skierriteejâ  lii maailm njálgásumos teejâ.
Veikkâ kááirumoonijn lii korrâ smakkâ, te láá njálgáh oovtâst koškeskuolijn já puohah poreh kalas.
"Tääl ij lah eres ko vyelgip iärásijd teivâđ,” iätá Áhtoš-Ande já čyežžil.
"Jáá nuuvt iäráseh," smiättá Áigin.
"Teehinhân láá povdim 24 párnážid já tääbbin ep lah ko kuuđâs.
Mahtsun toh eres párnááhkis láá?"
 
Väljejum párnááh

Áigin ij taarbâš vyerdiđ kuhháá ovdilgo tiäivá eres párnáid.
Koođij kooskâst lii ávus saje kuolbânist tegu luándulâš šiljo.
Tobbeen láá jo motomeh párnááh já rävisulmuuh čokkânâm já lase láá puátimin.
Áigin kiäččá tárkká puohâid.
Sun oro tubdâmin mottoom kaandâ, mut ij kiergân väldiđ čielgâs.
Mudoi sun ij tuubdâ vissâ iärásijd, mut ijhân sun tuubdâgin nuuvt ennuv párnáid eres kuávluin.
Tuše jieijâs škovlâskipárijd, já motomijd huolhijd, kiäh ääsih mäddin.
	Motomeh párnááh láá kuhebeh ko iäráseh.
Láá  motomeh kuovgisvuoptâgeh, iäráseh láá tevgisvorâheh.
Puohah oroh lemin suulân siämmáá puáráseh.
Rävisulmuuh koččoh párnáid puáttiđ čuážžuđ paldluvâi siiguin.
Te sij sirdojeh, nuuvt et oppeet taheh riggee.
Ton maŋa Áhtoš-Ande táttu puohâid oovtâi mield väzziđ riggee siisâ.
Aalgâst kalga ettâđ noomâ já muštâliđ kost lii meddâl.
Talle kalga väzziđ pirrâ já tiervâttiđ jyehi áinoo párnáá já rävisulmuu.
Áhtoš-Ande jieš muštâl tuše jieijâs noomâ já et sun lii Kesisiijdâ ovdâolmooš.
Ko lii tiervâttâm puohâid, Áhtoš-Ande koččo Áigin moonnâđ muštâliđ alnees.

Áigin jyelgih njyerih, sun lii oppeet finniđ uáivijorgálduv já njälmi lii aaibâs koškes.
Ko vázzá riggee kuávdážân, te jyelgih illá kyeddih suu.
Sun ij tieđe, maht sun puáhtá nahciđ ettâđ noomâs já muštâliđ jieijâs pirrâ.
Ij sun osko, ete uážžu jienâ olgos koške čudârääigist.
Te sun fakkist kulá jienâ.
Tot lii puáris äijih jienâ.
Ij mihheen omâs äijihijd, mut Áigin jieijâs äijih, eeji eeči.
Čielgâ jienâ kulloo tegu äijih jienâ veikkâ äijih áigáá jo lii jáámmám.
Mut kuittâg ij lah eidu tegu äijih nuuvtko Áigin muštá suu.

”Tot oro tegu äijih ličij nuorâsmâm,” smiättá Áigin já hilgo jurduu aaibâs jollân.
Mut äijih tiätu lii aaibâs čielgâs.
"Jieh koolgâ masten poollâđ.
Áinoo mast olmooš taarbâš poollâđ, lii palo," äijih jienâ eeđâi.
Oro tegu niinii luovâničij raddeest.
Uáivijorgâldâh láppoo já jyelgih pisáneh rievtis soojijd.
Sun jorgeet, kiäččá Biernie já Tást já moijáá.
"Mun lam Áigin Lavri Kiärunist meddâl.
Lam 12 ihheed."

Te sun väzzil maasâd.
Tiervât vist jyehi áinoo omâs sijdâkyeimi já loopâst jieijâs kuátiskipárijd.

Talle ko puohah láá tánávt tiervâttâm puoh sijâkuoimijd, läävhist Áhtoš-Ande siijvost riggee siisâ.
Sun čáittá kieđâiguin et puohah kalgeh sirduđ nuuvt et uáinih suu.
Ko láá uážžum sehe párnáid já rävisulmuid toohâđ peliriggee, te sárnudškuát Áhtoš-Ande.
Suu vyeligis jienâ lii muttum.
Sun sárnu čielgâ, pastelis jienáin.
"Tij imâštâlvetteđ vissásávt mii lii taat kuátisiijdâid, já mane mij lep povdim tii teehin.
Mun ááigum muštâliđ.
	Mij rävisulmuuh tääbbin lep Säämi eennâm majemuuh nuáidih.
Tegu tij, te mij-uv puáttip jieškote kuávluin Sämieennâm.
Tääbbin mij áigup máttááttiđ tijjân puoh, maid nuáidi kalga mättiđ.
Lii uáli ennuv, epge ubâ kiergângin oovtâ keesis.
Tij leppeđ kuullâm, et nuáidih láppojii talle ko vuolgâttâssärnideijeeh puohtii ristâosko Sáámán 1600- já 1700-lovvoost.
Ulmuuh oskoh, et sáttá säämi osko leđe iällám kuhheeb Ruošâ peln, mut tobbeen meid lii maka lappum 1900-lovo aalgâ keččin.
Taat lii tot almolâš historjá, já mij tiptep iärásij oskođ toos.
Mut mij, kiäh lep teehin čokkânâm, tiettip eres tuotâvuođâ, já tom mij áigup máttááttiđ tijjân.
Vuolâgttâssärnideijeeh váinudii nooidijd.
Viehârâš sij páguttii maaŋgâid adeliđ meddâl govádâspis já joskâđ Säämi oskoin.
Ennuv nooidijd kuddii-uv, poldii tuulâst.
Lâi nuuvt varâlâš tubdâstiđ jieijâs osko, et mii maddâreh joskii muštâlmist aašijn iärásáid.
Mut sij jotkii oskomist, já sij máttááttii jieijâs máátuid tuše väljejum ulmuid.
Nuuvt keevâi et muu äijih máttááttij muu eeni nuáiduđ já muu enni vuod muu.
Ääigi mield láá pááccám uccáá olmâ nuáidih.
Láá ain motomeh, kiäh iä lah tääbbin, mut iä lah maaŋgâs.
Maŋgâseh iä lah kavnâm olssis maajeeldpuátteid.
Tanen mij lep valjim uđđâ vyevi.
Mij lep povdim tii teehin vâi mij peessâp máttááttiđ jieččân máátuid tijjân, já vâi tij pesâvetteđ uápásmuđ kyeimi kuoimijdasâd.
Puáhtá leđe väädis addiđ tom, mut tij leppeđ väljejum šoddâđ jieijâd aalmug vuoiŋâlâš hovdân.
Tist lii lusis pargo vyerdimin, mut meiddei kuhes já riges eellim.
Taat keesi já puoh maid oppâvetteđ tääbbin šadda meridiđ tii eellimpálgá puátteevuođâ.
Jis ohtâgin haalijd kiäsádâttâđ já vyelgiđ pááikán, te tot lii máhđulâš.
Talle sun koccáá itten pääihist já Pasevyeppee já Ittáársuálui iä lah eres ko peellin vájáldum naver.
Täst ij lah mihheen pááguid. Jis ohtâgin tobdá, et sun ij vaje taan pargo, ijge haalijd tággáár stuorrâ nuáđi, te lii olmânáál kyeđđiđ mii tääl.
	
Áigin kuldâl ávus njolmijn já jurbâ čolmijguin.
Sun tobdá maht sehe koolmâs já liegâs kulloo roopâst siämmáá ääigi.
Pááikán sun ij haalijd.
Mut maht lii taat máhđulâš? Maht lii Pasevyeppee máhđulâš, maht lâi kirdemmätki máhđulâš? Maht lii máhđulâš, et kávnojeh ulmuuh tegu Áhtoš-Ande, Ánná-ákku já puoh taah eres nuáidih? Áigin juurdij et sun vuolgij kesisiijdân, já te lii karttâm nuáidiškoovlân.
Mondiet láá eidu suu valjim?
Lii tegu Áhtoš-Ande ličij kuullâm suu koččâmâš, ko sun álgá tääl čielgiđ valjiimijd.
"Mij lep kiävttám ennuv ääigi tii kavnâmân.
Toi Säämi kuávluin, kost iä lah innig  nuáidih, láá kuorrâm majemui nooidij luodâdi já kavnâm sii maajeeldpuátteid.
Tun Áigin muštâlih eidu kuáđist, et tun lah madârmadâräijih käimi, kote ij vuálánâm kastuđ.
Tun lah arbim suu naavcâid, sun lii tuu fáárust tääl já tun koolgah juátkiđ suu pargo.
Jieht.
Talle ko poottih teehin, kirdim mun tuu ovdiibeln.
Mun lijjim tot káránâs, mii čaaitij kiäinu.
Tun čuovvuh muu já taiđih teehin.
Mut jis tust iä liččii lam rievtis naavcah, te jieh liččii kuássin killám määđhi, veikkâ mon kievrâ mun liččim.
Biernie.
Tii kuávlust ellii ain muáddi nuáidid kidâ 1900-lovo koskâmuudon.
Ohtâ lii val pááccám, mut sun lii nuuvt puáris et ij vaijaam puáttiđ teehin.
Čohčuv koolgah eelliđ suu kulen já talle sun máttát tunjin jieijâs eromâš máátu.

Tást.
Tun tiäđáh jo kii lii táttum tuu vyelgiđ teehin.
Tuu kuáskist iä lah alnestis párnááh, kiäh puávtáččii väldiđ paijaalsis suu pargo.
Kuáski ij pyevti máttááttiđ tunjin puoh, maid koolgah mättiđ.
Suu uápisteijee jaamij ovdilgo kiergânij máttááttiđ puoh máátuid kuáskásâd já nuuvt sun lii siämmáá tiileest ko maaŋgah eres nuáidiamnâseh.
Sij mättih tuše uási mii oskoost já mii čeppivuođâst.
Epgin mij kiäh lep tääbbin, mááti puoh, mut oovtâst mist láá noonâ naavcah já mij áigup ääigi mield máttááttiđ tijjân puoh, maid mij mättip."

	

Áhtoš-Ande poosod já ooroost äigipuudân smiettâđ.
Sun kiäččá kuldâleijeid.
Kuolbânist láá puoh ulmuuh joskâd.
Tuše lodeh loddepäävtist kullojeh.
Áhtoš-Ande vuáiŋá čieŋâlávt já áigu juátkiđ, ko mottoom nieidâ koskâldit suu.
	"Nabai mun?” sun huikká suttoost.
”Mun addiim manen taah eres párnááh láá tääbbin.
Mut mane leppeđ muu povdim teehin? Mun jiem lah ubâ sämmilâšgin."

	Puohah keččih nieidâ.
Suu čalmeh láá suttâm.
Njälmi lii tegu njuálgu säärgis, já muáđuh láá ruopsâdeh.
	"Iselin Janette Olsen.
Ama nuuvt, tot lii tuu nommâ?" koijâd Áhtoš-Ande vyeligávt.
Sun moijáá ustevlávt nieidân.
"Iselin Janette," sovkkâl Biernie Áiginân.
"Tot kal ferttee leđe sämmilâš.
Ij ohtâgin taažâ liččii kástám párnáá tággáár noomâin."

	Áigin noskáát vahâgist ko nieidâ iätá noomâs.
Áhtoš-Ande ij oro kulâmingin kaandâkuáhtá hiärvástâllâm já čielgiist linnâ jienáin.
"Tun lah meddâl Ávanuorrist já lah vissásávt kuullâm ennuv jieijâd maddârijn, kiäh pottii mäddin.
Mut tiäđáh-uv kii tuu ákku, iäččád enni, lâi?"

	"Tiäđám.
Tot lâi Saallâmist meddâl.
Tot lii sieivâ tažâlâš kuálástemsijdâ Uárji-Finnmark riddoost.
Ákku lii muštâlâm ennuv tast.
Sij lijjii 12 uábbid.
Suu eeči lâi kuálásteijee já sist lâi val omâstemtáálu, mon madârákku tipšoi.
Mun jiem osko, et suu maatij sämikielâ."

"Mun tubdim tuu ákku-rohe," iätá Ánná-ákku.
"Sun lâi muu veerdi.
Lâi táválâš sämmilâš já sáárnui čielgâ sämikielâ.
Suu suuvâst láá lamaš maŋgâ kievris nuáidi.
Jieh tun tieđe vala puoh jieijâd madduin."

"Jiem mun lah kuittâg sämmilâš," näggee Iselin Janette vyeligávt já ráávhud.
Áhtoš-Ande juátká särniden.
"Nuáidi sehe lii já ij lah táválâš olmooš.
Mun lam tääbbin taan suollust šoddâm.
Taat lii mii kesipaalgâs já muu viiljâst láá poccuuh tääbbin.
Mun-uv maacâm jyehi keesi suollui.
Mun palvâlâm sieidijd já čokkiim vuoimijd.
Mudoi must lii eres pargo mottoom irâttâsâst, já kiävtám nuáidi vyeimi tuše talle ko uáinám táárbu toos.
Mottoomin tálhudâm ulmuid, motomin iästám tooimâid, moh pyehtih pillediđ sii aalmug oovdâst.
Távjá mun ravviim ulmuid, maid sij kalgeh porgâđ ko eellim oro lemin väädis.
Tij oppâvetteđ taan keesi haldâšiđ naavcâid, moh láá nuuvt korrâseh, et pyehtivetteđ vahâgittiđ ulmuid já pillediđ iärásij eellim, jis kevttivetteđ navcâidâd puástud.
Mij máttááttep tii ennustiđ puátteevuođâ, pyerediđ taavdâid já voovijd, sárnuđ luándu navcâiguin já ravviđ aalmug vädis tiileest.
Taat ij lah älkkee já tij ferttiivetteđ mättiđ iäruttiđ rievtis já puástud.
Kuittâg eppeđ taarbâš poollâđ.
Mii oskoost mij kavnâp vástádâsâid.
Luándust láá ellee vyeimih já taah vyeimih išedeh tii ko eellim oro lemin väädis já nuáđi aalmug stivrejeijen oro lemin meendu lussâd.
Mušteđ et tij leppeđ puohah tääbbin ko tij leppeđ rievtis ulmuuh.
Mii aalmug lii masa pááccám vuoiŋâlâš hovdâttáá .
Puátteevuođâst mist láá uápisteijeeh.
Talle tij leppeđ.”

Áigin tobdá jieijâs feeriimin eellim stuárráámuu puudâ.
Sun njama olssis jyehi sääni, maid Áhtoš-Ande särnid já meerrid mušteđ puoh maid kulá.
Sun ij ááigu pááikán.
Sun ij ubâ smietâgin.
 
Loddepäävtist

"Tääl mij vyelgip moonijd čuággiđ.
Viežžâđ šišnelaavhâid," iätá Áhtoš-Ande ko jyevdih maasâd kuátán.
 Párnááh elâččeh siste já puátih oppeet lavhâiguin olgos.
Áhtoš-Ande iälá ton puudâ šaldelyeveest kuáđi ovdiibeln viežžâmin mottoomlágánijd kuhes soobijd, main lii uccâ haavi keejist.
Ánná-ákku vaazzâš  jo keppâ lavhijguin uárjás.
“Loddepäävtist mij áigup  viežžâđ moonijd,” ÁhtošAnde čielgee pärničurrui ko tomâleh ááhu maŋŋaal.

Kuátisiijdâst vuálgá päälgis uárjás.
Tot njiäjá tiävváást juvâšroogán suohis puájuirođo čoođâ.
Juuvâš uáinoo puátimin väärist já kolgá Pasevyeppei.
"Valasjuuvâš lii juvvii nommâ,” muštâl Ánná-ákku.
"Miiba valas lii?" koijâd Biernie.
Sun ij lah kuássin ovdil kuullâm taggaar sääni.
"Tun lah vissâ olmâ siseennâm kandâ,” moijáá Ánná-ákku.
“Valas lii tegu rávdu mii lii meerâst iällám.
Čivgâkyellin lii luáštám juvvii mield meerân.
 Čuávuváá keesi tot máccá juuvâžân puáidáhin tegu čohčâsarves.
Forgâ toh láá Valasjuvviist vyejâdmin, já mij pyehtip pivdeđ taid já passeeđ taid tuulâst.
To lii nuuvt njäälgis talle et puurah tom mielâstubboht ko luosâ já páldá," Ánná-ákku maainâst.
"Já kääni, hamburiláá já ranskalijd," lasettist Áhtoš-Ande mojonjalmijn.
"Kaavhâd ko láá čuoškah" váidá Tást já faaškâst muáddi čuoskâ meddâl muáđui oovdâst.
Roođoost lii kuálkki já piäiváduvâst láá čuoškah eeleškuáttám.
Mut Ánná-ákku ij adde áármu nieidâriävun.
"Čuoika lii mii ustev tegu puoh eres elleeh.
Tot lii piämmu puoh cissáid moh visârdeh mijjân já riävskáčiivgâin ličij surgâdis tile čuoškâttáá."

Tegu vástádâssân riävská kirdel aaibâš Áigin juolgijn.
Riävská skeikkee já kirdel muáddi meetter.
Áigin suorgân já kačča poođâ oolâ.
Riävská skeikkee uđđâsist eeđeest já kaččâl ovdâskulij pálgá mield.
"Lukkopittá ko jieh tuolmâstâm tyes.
Riävskást lii peesi já lâi moonijd lälimin" Ánná-ákku huámášit já čuujoot roogán, mii lii enâmist Áigin ovdiibeln.
"Tai peeivij čiivgah láá mooninj stuárrum já peesih meddâl peivičuovân.
Forgâ láá roođoost herskuttâlmin čuoškâiguin já tivrijguin."

Párnááh vilpâsteh piäsán.
Tobbeen láá käävci ruškis manneed, main láá ruánáá já čapis tiälhuh.
Tobbeláá luptân riävskáenni oppeet.
Tot kirdá ulmui pirrâ, siäivu toi alda já ruotâst oppeet meddâl, suájá val keesis maajeeld tegu tot ličij lammâšum.
"Tuámmup meddâl," iätá Áhtoš-Ande.
"Riävská pala, et mii pilledep monijdis.
Pááikán monâdijn mij karvep taam saje".
Loddepähtti vuálgá meerâst já lii hirmâd kubduv já ciägus.
Tot juátkoo val eennâmbeln já teehin jyevdih kuátiässeeh tääl – vääri vuálá.
Kukken kejâdijn pähti lii tegu ciägu väriseini, mii mana njuolgist ááimun.
Alda uáiná et väärist láá tievâ rääigih, ildeeh já uccâ päävtih.

Taid raigijd já ildeid láá skiäruh – kááiru ucebeh viljâpeleh já uárbimpeleh - huksim peesijd.
Jyehi saajeest Loddepäävti luptâneh skiäruh ko ulmuuh aldaneh.
Loddemeeri viälgud ááimu, já tuháttij luudij jienah tevdih ááimu.
Áigin illá kulá Áhtoš-Ande ko sun čuujoot kogo sij áiguh kuárŋuđ vielti mield pajas.

"Talle čaŋâlep tuon pähtiräigi čoođâ pajeláá," čielgee Áhtoš-Ande Áiginân, Biernien já Tástin.
Heammu, Sunná já Tánnjá kuárŋuhgis Ánná-ááhu maajeeld váárán aldeláá meerâ.
 
Áigin juurdâš et ij lah eres ko kuárŋuliđ, mut Áhtoš-Ande orostit suu.
"Ovdilgo vuálgáh, ferttiih toohâđ oovtâ ääši.
Mij ferttip táttuđ skiärrumaddârijn love rávhuttuttiđ sii já väldiđ sii moonijd."

"Mii immâšijd skiärrumaadâr lii," imâštâl Sunná.
"Jyehi loddeest já ellest lii jieijâs maadâr.
Maadâr lii sii suojâleijee, tot varjâl jieijâs elleid.
Tot lii sii vuoiŋâ eidu tegu ulmust já jyehi eres luándukápuluvâst lii jieijâs vuoiŋâ," Áhtoš-Ande iätá tuođâlávt.
"Jis ij kunnijât ellee maddâr, te kiävá ulmui hyeneeht.
Sun karoduvvoo.”

Áhtoš-Ande tiptá joskâdvuođâ vaikuttiđ párnáid, te juátká muštâlem:

”Mottoom kandâ laavij eelliđ jävririddoost jieijâs pääihi alda ucâmin keđgivollâsijd.
Sun kaavnâi taid keeđgij kooskâst riddopiällást.
Sun vaaldij taid kiddâ já tuolmâi taid tuše hitruvvuođâ tiet.
Mottoom peeivi ko juovdâi jävririidon, te fakkist iiđij maailm styeremus keđgivollâsâš.
Tot iiđij čâsuáivist styeres tegu vuáŋŋáš já keejâi kaandân stuorrâ, vaijaas čolmijguin.
Kandâ kaččâlij patârâsân, mut keđgivollâsii maadâr vyejeetškuođij suu.
Mielliroobdâ tot kuárŋui kaandâ maajeeld, já čuávulij šiljo rasta.
Kandâ kuulâi tom hámsumin jieijâs juolgij maajeeld termiroobdâst já tuubdâi njuoskâ vuoiŋâ posomin niiskán šiljoost.
Sun kaačâi tuve kuuvl kááijuđ jieijâs jiegâ, já eidutâl te nahcij livkkáđ uksârääigist siisâ já peškâliđ uuvsâ kiddâ jieijâs maajeeld.
Siämmáá čalmerepčâlmist kullui hirmâd peeškâs já tupe tuárgistij ko keđgivollâsii maadâr piäškádij uuvsâ njeigâ.
Ton rääjist kandâ tiiptij keđgivollâsijd eelliđ.

Áhtoš-Ande čuážžu joskâd já kiäččá párnáid mottoom ääigi ovdil ko juátká.
Siämmáánáál kevâččij jis merettud moonij čuággimist.
Naharijn puáđáččij stuorrâ skiärru paldeđ vuávdáás ulmuu, teikkâ tot puáhtá veikkâ uigâdiđ suu meddâl loddepäävtist nuuvt et lammâšuvá.
sallalagaNuuvt lii keevvâm ko olmooš lii lamaš kunneettem já vuávdáá luándukápulijd."

Ko Áhtoš-Ande kiergân muštâlmist te suoi Ánná-áhhoin koččov párnáid puáttiđ čuážžuđ sollâluvâi loddepäävti vuoluubel.
Te juoigâškyettiv.
Áigin uápásmuvá nuotân já hurijdškuát vyeligávt mield.
Ij sun tieđe vissásávt lii-uv sust lope, mut Áhtoš-Ande tuálá čovgâdubboht suu uálgátuáivist já suuvâdškuát nuuvt et puohah čuávuh suu nuotâ.
Te sun josijduvá já ráávhud.
Kiäččá enâmân já iätá vyeligis jienáin: 

"Adeliđ mijjân uási tii riggoduvvâst, já áánnup addâgâs, et toohâp rávhutteemmin tii pääihi." 

Iäráseh kiärdutteh suu saanijd já čuážžuh äigipuudâ aaibâs joskâd.
Te Áhtoš-Ande luáštá párnáid, tuáppee haavi já kuárŋuškuát váárán.

Tást čuávu Áhtoš-Ande keppâsávt.
Talle puáttiv Áigin já Biernie.
Ko láá lovnat meetterid kuárŋum, ooroost Áhtoš-Ande, vuárdá párnáid já čuujoot segis pähti-ildei.
Tobbeen láá skiärrupeesih pald-paldâluvâi.
Motomijn peesijn lii tuše ohtâ mane.
Nuubijn láá kyehti tâi kulmâ.
"Skiärru mannee tuše kulmâ mane.
Ko lii monnim kulmâ, te tiptep mij taid orroođ ko talle sättih jo leđe lälisškuáttám já mane lii čivgân.
Mut jis lii ohtâ teikkâ kyehti mannee, te pyehtip väldiđ.
Talle lii mane ain voorâs, mij pyehtip puurrâđ tom já skiärru mannee oppeet uđđâ moonijd kidâ tassaaš ko tast láá kulmâ mane peesist."

Aldemuš piäsán olá Áigin.
Tobbeen láá kyehti mane.
Váhá ucebeh ko känimaneh.
Biernie tuálá suu kieđâst já Áigin háputtâl taid.
Sun kiäččá vuálus fiärvá.
Čuávji punnjâsâd, uáivi jurâškuát já vuoiŋâm šadda lussâdin.

"Vuoi liebbuš ko lii kuhás vuálus.
Maid jis mun koočâm?" Áigin smiättá, mut sun ij eeđâ maiden.
Áhtoš-Ande kulloo etâmin, et ij koolgâ keččâđ vuálus, jis pala ollâgâsâst.
Čielgâsubbooht kulá Áigin uápis jienâ.
"Jieh tun taarbâš poollâđ iärásist ko paaloost".

Áiginist miinii kiäppu raddeest já sun rottee vuoiŋâ čieŋâlávt.
Sun tuáppee kuohtuid moonijd várugávt  já njááhá maŋaskulij, čyežžil já mojonjalmij čáittá moonijd iärásáid.
Maneh láá lieggâseh ko tuálá taid kieđâst já manekorrâ lii val nuuvt lines.
Ijge koorâs tegu känimoonijn ko jieŋâskaapist viäžžá taid.
Áigin addel nube mane Biernien já nube Tástin.
"Tot kal lii šiev algâ.
Forgâ mist lii purrâmuš," iätá Áhtoš-Ande.
Haavijn sun viäžžá moonijd moh láá tobbeláá já piäjá taid huolâlávt šišneseekân.
Tást huámmáš et šišneseehâ tievâ láá syeinih já Áhtoš-Ande čielgee, ete lii taid nutkâm vâi maneh iä cuovkkân määđhist.
Juátká määđhi pajeláá.
Motomijn soojijn lii nuuvt ciägus et Áhtoš-Ande ferttee išediđ párnáid.
Tyebbin tääbbin sij kävnih uđđâ peesijd jieijâs alda,  já motomijn soojijn ferttee Áhtoš-Ande oppeet háputtâllâđ haavijn moonijd.
Skiäruh stuleh já piškoh.
Motomeh viggeh volliittiđ ulmuid, puohčâleh ááimu čoođâ já jurgâleh muádlov seenti keččin párnái uáivist.
Te paškeh.
”Tääl ij kannat nuollâđ kappeer,” iätá Biernie ko skiäru vielgis poškâ kačča suu kieđâ oolâ.
Sun sikko kieđâ toŋŋâsáid já iäráseh povvâsteh.

Viijmâg ooroost Áhtoš-Ande kubdâ pähti-ildei já čokkáán vyerdiđ párnáid .
Párnááhgis čomesteh suu pirrâ ko jyevdih pajas.

Loddepähti lii piäiváá suoivust, mut Pasevyeppee lii piäiváábeln.
Kuolbânij vuáimáás syeinih ruonijdeh.
Piegâ hiljâ viälgudit čuovjis meerâ.
Kuátisiijdâst láá motomeh párnááh pálustâlmin.
Sij oroh uccen tegu kuuđhah, ko kiäččá ollâgâsâst.
Áigin smiättá et sun ij lah kuássin uáinám maiden nuuvt muččâdijd ko taam suolluu.
Sun viäluttâl já kiäččá luudijd, moh kirdeh paijeen, já poolvâid, moh joteh oles liävttoin lappâd.
Puoh eres luudij paajaabeln sodâstâl merâkuáskim.
Tot ij lihâttâl suájáid ollágin.
Lii tegu tot viällááččij ááimust.
Kuáskim sodâstâl stuorrâ riggee já várdá eennâm já meerâ.
"Tääbbin mun oroččim.
Mun varriim teehin já orom Áhtoš-Ande kulen," juurdâš Áigin.
Iiđeed palo lii aaibâs vájáldum.
Mut ko sun oppeet kiäččá tavas, te oro aiccâmin ränis taampâ almeroobdâst.
Jis sun ličij kuáskim, te ličij toho kirdám já keččâm maggaar käärbis tot lii.
"Tääl mist láá tuárvi maneh.
Pyehtip oppeet muádi peeivi keččin eelliđ uđđâsist ko lep puurrâm moonijd já skiärruh láá monnim uđđâsist," iätá Áhtoš-Ande.
Tást já Biernie lává šlaadârdmin koskânis.
Suoi poollâv njeijâmist, já Áhtoš-Ande lohđut sunnuu.
Suu mielâst njeeijâm ij lah váddásub ko kuárŋum.
Ulmuuh tuše oskoh nuuvt.
"Mun moonâm ovdiibeln já išedâm tii vädis soojijn," loppeed Áhtoš-Ande.

Áigin kiäččá oppeet vuálus já imâštâl maht sun täälgis mana.
Sun lâi vájáldittám Áhtoš-Ande ravvuu, et ij koolgâ keččâđ vuálus.
Lii tegu nijbijn čuoggiističij čuávján.
Tot poovčâg já uáivi jurâškuát.
Ko paijeen kuovlâl vuálus, te oro lemin tegu sij liččii ciägunjuolgâdávt koččâmin.
Lii jo nuuvt hirmâd.
Ij lah kuittâg ármu.
Ciägu pähti lii áinoo kiäinu vuálus, já sust lii pággu čuávvuđ Áhtoš-Ande, kote jurgâl já luáštádškuát vuálus.
"Elleđ lyeštiđ kieđâid ovdil ko jyelgist lii cuápci, já elleđ lyeštiđ jyelgi ovdilgo leppeđ váldám kieđáin kiddâ" rävvee Áhtoš-Ande.
Tást čuávu oppeet Áhtoš-Ande, talle puáttiv Biernie já Áigin.
Lii tuođâi hirmâd njeeijâđ, mut puoh mana pyereest tassaaš ko Áigin ferttee peehiđ stuorrâ keeđgi lappâd já lyeštiđ kuhes kooskâ ciägu päävti mield vuálus.
Pähti lii ruávis já tyebbin tääbbin láá rääigih já rogeh, main uážžu váhá cuápci.

Iäráseh njeejih päävti mield já peessih tiervân vyeliláhháá.
Biernie já Tást orostává sajan kuus Áhtoš-Ande lii orostâm, já vyerdiv et Áigin piäsá tiervân vuálus.
Áigin vuárnu olssis, et ij lah mihheen, mast poollâđ já usâškuát cuápci juálgán.

Oovtâ jyelgist lii cuápci päävtist, nubbe hiäŋgáá ááimust.
Sun čärvee kiddâ koováást uálgis kieđáin já luáštá čižet kieđâ, moin puáhtá uuccâđ uđđâ cuápci.
 Sun áiccá uccâ rääigi já tuáppee tast.
Ko sun ocá juolgijd uđđâ saje moos tuolmâstiđ, tábáhtuvá miinii.
Niskeest poovčâg tegu miinii čyeggiiččij.
Áigin suorgân.
Jyelgi njalahist.
Sun keččâl toollâđ kiddâ kuovttijn kieđáin, mut moonât cuápci.
Sun čierâstškuát, keččâl kavnâđ kostnii cuápci, mut ij luhostuu.
Sun huikká eeđeest ko liähtu lassaan.
Kočådijn suu suormah oceh tušij tiet uđđâ cuápci korrâ päävtist.
Jyelgi teivid kiäđgán já Áigin vierâškuát.
Ij iššeed smiettâđ, et ij koolgâ poollâđ.
Tääl lii jieggâeeti.
	
Kyehti kievrâs kieđâ orostitteh suu määđhi.
Áhtoš-Ande čuážžu  rievtis saajeest.
Sun tuástu Áigin jieijâs rummâšáin.
Tuálá suu čovgâsávt já luáštá kaandâ enâmân.
"Luhhoost tust ij lamaš manesekkâ.
Talle liččijm cuovkkim puoh moonijd," lohđut Áhtoš-Ande vyeligávt.
Áigin šuáhká já čiäru.
Kieđah povčâdeh hirmâdávt.
Sun kiäččá taid já suorgân.
Vierâdijn kieđah láá sargâsum päävti vuástá.
Čieŋâlis hävvi uálgiskieđâst varda nuuvt et kolgá.
Poovcâg nuuvt, et Áigin párgu.
"Mun ferttiim peessâđ tuáhtár luusâ," sun šuáhká.
	"Tääbbin mist lii tuáhtár," iätá Áhtoš-Ande já čibástâl suu paaldân.
Sun tuáppee Áigin kieđâ já tuálá tom jieijâs kieđâi kooskâst.
"Návt läävejeh sämmiliih orostittiđ voorâ.
Mušteđ muu saanijd.
Puávtám taid ettâđ tuše talle ko lii tárbu."

Tást já Biernie pokkiv sunnuu paaldân segis pähti-ildest.
Áhtoš-Ande sovkkâl saanijd já Áigin tobdá maht komálâš liegâsvuotâ suonjârd Áhtoš-Ande kieđâin.
Áigi kulá já Áhtoš-Ande sovkkâl saanijd uđđâsist.

Talle sun luáštá Áigin kieđâ.
Vorrâ ij kuulgâ innig.
Lii joskâm poovčâgmist meid.
Tuše uddo ruškáá tobbeen kost hävvi lâi.
	"Lâi fastes hävvi.
Harvii tarbâšâm kuohtii ettâđ," iätá Áhtoš-Ande.
Loppâmätki ij lah aldagin nuuvt väädis, já forgâ láá sij juovdâm vuálus.
Ánná-ááhu  juávkku lii jo kiergânâm toho kost sij iäránii tolebáá.
Heammu lii šišneest  ráhtám lipo.
Tääl sun máttát Tánnjá kuáhtás Sunnáin, maht tain kalga koškâđ keeđgijd.
Sun povvâst já čielgee nieidâkuáhtásân et kolgâv ennuv hárjuttâllâđ, ete šoddâv siämmáá čeppin ko sun jieš.
Tást muštâlškuát mii lii tábáhtum jo ovdilgo sun lii juovdâm enâmân.
Sun lii nuuvt jierestum et muštâlškuát: 

"Áigin koočâi vääri vuálus, lâi nuuvt hirmâd uáiniđ, ko jurdim, et sun jáámá aaibâs vissásávt tääl.
Mut Áhtoš-Ande káájui suu já orostitij voorâ já läpittij pohčâsijd."

Iäráseh oppeet čomesteh Áigin pirrâ keččâđ.
Sun jieš hepânâš ubâ ääši, ko ij lamaš viiššâm váruttiđ, mut sun čáittá häävi já muštâl vyeligis jienáin maht lâi koččâm.
"Vuoi kaavhâd,” kávkká Sunná ko uáiná Áigin kieđâ.
Te sun jurgâl Áhtoš-Ande kulij já koijâd hirmástum čolmijguin: “Maht tun puohtih orostittiđ voorâ?"

"Mun kevttim vuoimijd, moh láá mii pirrâsist.
Tij tubdâvetteđ taid vuoimijd jyehi peeivi, tuše eppeđ tieđe val.
Ferttiivetteđ vist oppâđ haldâšiđ taid.
Ton maŋa meid tij pyehtivetteđ toohâđ puorijd.
Kal mij ääigi mield čäittip tijjân puoh," Áhtoš-Ande čielgee.
Päikkimääđhist Áigin tobdá maht jyelgih njuorâškyeteh.
Sun lii nuuvt vaibâm, nuuvt vaibâm, et ko jyevdih kuátán te viällán já nohháád tállán.

Poccuu maadâr

Ehidist sij poreh kalas lodemoonijd já koškekuolijd.
Purâdem maŋa Biernie táttu Áhtoš-Ande muštâliđ eenâb lodemaddârist.
Áhtoš-Ande smiättá váhá:

	"Na, jiem mun tieđe, mii ličij val lodemaddârist muštâliđ", sun iätá siijvost já smiättá váhá val.

"Mut ohtii tovle motomeh puásuisämmiliih kivsedii poccuumaddâr.
Tast kannattičij muštâliđ tijjân.
Talle lâi kesipaalgâs Taažâ já Ruotâ räjikuávlust mäddin.
Čohčâkeesi lâi pakkâ nuuvt ko távjá lii, já siijdâ nuorah lijjii iälu kulen.
Tobbeen sij lijjii njuovvâm čiermihijd vâi finnejii muččâdumosijd naahkijd pihtâsáid.

Tot tábáhtui ävđinsaajeest meecist kukken meddâl eres ulmuin, já siijdâ eres ulmuuh iä kuullâm tast talle.
Eskin melgâd maŋeláá.

Keevâi talle nuuvt, et toh nuorâ kuáđutteijeeh merettuddii já njuovvii meendu ennuv.
Valdii tuše tuoljijd já kuođđii piärgu enâmân kuocâgiđ.
Kuáskim, káránâs, riemnjis já ketki peesih kal herskuttâllâđ, mut ulmuu purrâmuššân piärgu ij šoddâm.
Čuávuvijn iivijn moonâi ton siijdâst uáli hyeneeht.
Kuávlu eres sämmiliih piergejii pyereest.
Lijjii vuássáás iveh já šiev šooŋah, mut ton siijdâ ulmuuh parttâšuvvii ovttuu.
Iälu paasij vyesitteemmin.
Mottoom skammâpeeivi ko sij vyejettii iälu jäävri rasta, jieŋâ toijui já ennuv poccuuh hevvânii.
Näävdih meid lijjii valjeest toi iivij, já rohhááttillii ovttuu iälu.
Loppâloopâst lâi ubâ sijdâ masa puoh kievhum.
Nuuvt puáhtá keevvâđ ko kivseed poccuumaddâr."

Áhtoš-Ande jaska maainâstmist, tegu taat ličij mainâs loppâ.
Puohah čokkájeh kuhháá joskâd.
Párnááh tegu koččâmâšmeerhah.
Áhtoš-Ande lii tegu ij uáináččijgin.
Leškee olssis lase teejâ, ijge jienâd innig maiden.
Biernie tot koskâldut joskâdvuođâ: "Mut maht te? Maht talle moonâi toi ulmuiguin.
Nelguu-uv tassaaš ko jammii vâi ožžuu-uv iše?"

"Kávnoohân miinii vuovijd sovâdâttâđ ellei maddârijguin.
Ij tot kal lah máhđuttem," nannee Áhtoš-Ande joskâdávt.
 Sun njyelgee čielgi já loptee čalmerommâsijd.
Te sun muštâlškuát tuođâlij čolmijguin.
"Jis ij lah saahâ nuuvt stuorrâ rikkomušâst já korrâ suápáttesvuođâst, te ij taarbâš nuuvt ennuv toohâđ.
Lii peic tehálub et tuotâ váimoin já tuotâ áigumuššáin taha tom.
Toh ulmuuhhân lijjii rikkom luándulaavâ uáli fasteeht já sij ferttejii  faallâđ stuárráb puárádâs.
Mottoom čoovčâ, talle ko lijjii kuhháá jo killám, čokkânii ráđádâllâđ ovdilgo jođeškuottii tälvipalgâsân.
Sijdâiššeed peelhij nuorâid, kiäh lijjii suárdám poccuumaddâr nuuvt, et luándu vyeimih lijjii ubâ siijdâ vuástá.
Sun ij uáinám eres čuávdus ko palvâliđ imelijd vâi luándu oppeet šodâččij sijjân mietimielâlâžžân já juáváččij siiguin puoh puorijd.
Sijdâiššeed kočoi almaid rätkiđ 24 puásujid meddâl iälust.
Sun lâi naharist uáinám kiäi poccuid já meiddei eidu magarijd poccuid sij kolgii viežžâđ.
Talle vyejettii taid poccuid Vidjekuoškân.
Tobbeen lii ápálâš sieidi, mii varjâl ubâ siijdâ.
Sieidi kulen aalgij sijdâiššeed ovtâi mield njuovvâđ poccuid.
Sun terpâstij poccuu kuohtii uáiván šomeráin já čuoggij vááimun já luoštij voorâ enâmân.
Te lyevvejii tyelji meddâl roopâst ohtân oivijn, já almaah pieijii tyelji já uáivi muorâsteellig oolâ nuuvt, et oroi tegu ličij olmâ puásui, mii val keejâi sieidi kulij.
Jyehi ryevji sij čuoppii muččâdávt meddâl roopâst.
Piärgu sij vuoššii stuorrâ pääđist já purrii nuuvt et ij ohtâgin loođâs pillâšum, já turreedhánnáá pihtâsijd.
Ij ohtâgin piärgupittá uážžum koččâđ enâmân, ijge ohtâgin liemâkuáškánjâs uážžum kulgâđ.
Maid iä puurrâm, tom kuođđii enâmân, ij ohtâgin ellee kuássin kuoskâm taid já toh monnii maasâd luándun.
Sij suppii puoh taavtijd putesin.
Iäge tuáijâm oovtâgin täävti.
Taid puohtii sijdâiššeed já suu aldemuuh taađeest sieidi luusâ.
Sij annuu addâgâs já tattuu sieidi väldiđ vuástá sii uhre.
Kyehti, kulmâ oho ájánii tobbeen tassaaš ko lijjii njuovvâm puoh 24 puásujid.
Loopâst ubâ juávkku ellii sieidi kulen.
Ovdemuššân čibástâlâi sijdâiššeed, suu mooŋiibeln suu párnááh já eres hyelhih, talle eres sijdâkyeimih.
Sij juoigii poccuujuáigus, sieidijuáigus já sijdâjuáigus já tuoivuu finniđ uđđâsist ráávhu luándu vuoimijguin.
Ko maccii oppeet kesipalgâsân, te sij jottájii.
Varriistâllâm-uv luhostui pyereest.
Šoodâi korrâ tälvi, ennuv muotâ já purgâ, mut iälust lâi iäláttâs já kiđđuv jyehi áldu kuodij vyesi.
Iälu lasanij iivij mield já sij šoddii oppeet jáválâžžân.
Vala taan ääigi sii maajeeldpuátteeh piergejeh pyereest tuon kuávlust."

Áhtoš-Ande jaska oppeet sárnumist.
Jurdâččâl äigipuudâ já tässee tuulâ.
Te sun lattiist: "Iimâš ko eidu tun koijâdah tast, Biernie.
Sijdâiššeedhân lâi tuu madârmadâräijih." 
 

Nuáidirumbu

Áigin koccáá ääigild, tuulâ čiiđah čyevvejeh váhá kuáđist.
Sun keččâl kuovlâđ reeppinräigi čoođâ olgos, mut olgon-uv oro lemin sevŋâd.
Áiginist lii cissâeeti já vuálgá elâččiđ cissâmin miestui tyehin, mut sun masa jurgâl uksânjäälmist.
Olgon arva lussâdávt.
Tuođâi lussâdávt.
Arvekuáškánjâsah teivih eennâm taggaar liävtuin et kirdâččeh maasâd pajas.
 Čapis poolvah joteh almeest já luávdih alfáárug väričuuhijd já vaarijd.
Aldâgâs časka enâmân já siämmást äijih pávkkáá.
Áigin ij pääsi kuhháá imâštâllâđ: “maid tääl?” Sun kaččâl miestui luusâ, cissá já kiergân já toommâl oppeet siisâ.
Tobbeen čaaŋŋâl lieggâ lovduu vuálá já nááđu tassaaš ko roppâ oppeet lieggân já nahareh ruttiiškuottii uđđâsist.
Šoŋŋâ ij lah puáránâm ko Áigin koccáá nube tove taam iiđeed, já Áhtoš-Ande arvâl et onne lii kuátipeivi.
	"Mij lep tuáijum maidnii tijjân tággáár peeivi várás.
Purgá šišnelaavhâid.
Toh láá seeini paaldâst tii tyehin," iätá Áhtoš-Ande.
Tot lii kale aaibâs tuota.
Jyehi párnáá tyehin lii tuoijum šišnelavkkâ, mast láá assaas nähkipihtâseh.
"Kolgâččij-uv kárvudâttâđ pyerebeht?" koijâd Biernie.
	"Ij lah lieggâ pihtâsáid ano tääbbin siste.
Keččâđ lii-uv mihheen laavhâ vuáđust," táttu Áhtoš-Ande.
Áigin lii jo huámášâm, maid Áhtoš-Ánde juávkku láá tuáijum sijjân.
Tást lii meid kavnâm sunjin rahtum tyeje.
Suoi kuovlâv kuhháá jávuttáá šišnelavháid.

"Nuáidirumbu," sovkkâl viijmâg Biernie.
Eres párnááh västideh tuše: "Mhm".
Sij loptejeh nuáidiruumbu meddâl laavhâst,  já Áigin njávkká muorâraami.
Tot lii šolbâd.
Nuáidiruumbu muorâraami oolâ lii kuorrum šišne čovgâdávt kiddâ.
Toos lii máálájum njuolgâ sárgáh já meerhah ruopsis maaláin.
Motomijd meerhâid Áigin tobdá.
Tobbeen láá puásui, kyeli já lodeh.
Motomeh meerhah láá immeelkoveh.
 Masa puoh pajemustáá lii Madârákku, Sáárákku já Juoksákku.
Áigin loptee nuáidiruumbu njune oovdân já suvná.
"Vuoi" vorâs muorâst já šišneest lii njaalgâ haajâ.
Talle eres juurdâ luptân suu mielân.
"Lii-uv máhđulâš? Áigu-uvsun Áhtoš-Ande máttáátškyettiđ mii kevttiđ nuáidiruumbu?"

Eidu tot lii Áhtoš-Ande aaigâ.
"Govádâs ij lah mihheen táválâš ruumbuid, mon tiärppá muusik tiet.
Tijhân leppeđ vissásávt uáinám tuágárijd TV:st já konsertijn.
Tot lii peic mii ennustekävni, já meid išekävni ko vyelgip jotteeđ maailmij kooskâst.
Mij koijâdep govádâs iše vädis aašijn, já mij keččâp, maid puátteevuođâst kolgâččijm toohâđ,” čielgee Áhtoš-Ande.

Te sun fakkist koijâd mojonjalmijn: “Lii-uv oovtâst-uv mielâ eelliđ pääihist?"

Párnááh keččih kyeimi kuoimijdsis já te Áhtoš-Ande.
Lii-uv tuše pile? Puohâin lii tiäđust-uv mielâ eelliđ pääihist, mut lii-uv máhđulâš?
"Kolgâččij ko govádâsáin kirdeđ? Mun liččim mielâstubbooht valjim helikopter," vuolâst Biernie.
"Kal mij piergip helikopterttáá.
Taathân lii čuuvtij häälbib vyehi," västid Áhtoš-Ande.
Moje ij lah kukken ko keččâl pissoođ tuođâlâžžân.
"Ama nuuvt.
Tij kiirdijd teehin.
Tiäđust-uv pyehtivetteđ eelliđ mohe pääihist meid.
 Jis haalijdvetteđ vanhimijguin savâstâllâđ, te ličij máhđulâšvuotâ.
Mut eppeđ pyevti ettâđ maiden määđhist teikkâ väldiđ maiden fáárun teehin.
Tot ij lah easkaálgiide.
Kuittâg ep ááigu val jotteeđ.
Tääl tij oppâvetteđ vist ennustiđ."

Áhtoš-Ande tuáppee jieijâs govádâs čižet kieđáin, já rävvee párnáid čuávvuđ tárkká, maid sun parga.
Sun piäjá silbâsuormâs govádâs šišne oolâ já talle roggá šišnelaavhâst čuárviveeččir.
Te hurijdškuát vyeligâs juáigus.
Suu kejâstâh lii tegu toppâsâm govádâs, siämmást oro tegu sun kejâččij njuolgist šišne já muorâ čoođâ já ličij aaibâs eres saajeest.
Juáigus kiävru já tevdiškuát kuáđi.
Áhtoš-Ande terpâškuát govádâs večiráin, já suuvâdškuát.
Suormâs sirdâččuvvoo šišne mield, já taha mohe tuohu teehi.
Áhtoš-Ande juáigá, suuvvâd, juáigá já tiärppá.

Motomijn soojijn suormâs ooroost váhá, te jottáá oppeet.
Fakkâ suormâs ooroost puohrâkkân já páácá dihraidit.
Veikkâ Áhtoš-Ande juátká terppâm, te suormâs oro siämmáá saajeest govádâs roobdâst.
Párnáid tábáhtus lii uáli jiäráskittee.
Áhtoš-Ande ráávhud.
Jaska juoigâm já terppâm.
Tot vuáiŋá lussâdávt mottoom ääigi jávuttáá.
Puohah keččih govádâs.
Ij ohtâgin eeđâ maiden.
Suormâs lii orostâm hävdimeerhâ oolâ.
"Nuuvtba keevâi," jienâd viijmâg Ánná-ákku.
"Nuuvt tot keevâi," västid Áhtoš-Ande.
Sun njuálu vist vyelipoksâm já talle pajepoksâm njuovčâkeejijn já oro lemin čieŋâlis jurduin.
"Ijba šoodâ mihheen kirdemmaađhijd onne, vâi maid" koijâdistgis Biernie.
"Kirdemmätki kal šodâččij.
Govádâs váárut mii," västid Áhtoš-Ande já njyelgee čielgi já čokkáán vuohâsubboht tyelji oolâ.
"Suormâs toovâi ennuv muuhijd, eelij sehe vyelienâmist - Sááivust - já pajemui imelij kulen ovdilgo orostij hävdimeerhâ oolâ.
Miinii vahâgijd tábáhtuvá, ij lah onne, mut lii alda puátteevuođâst, ijge lah jäämmim, mut miinii eres.
Mun ferttiim taam smietâdiđ.
Tääl lii peic tii vuáru ennustiđ."

Áigin totká jieijâs govádâs.
Tot lii eidu siämmáálágán ko Áhtoš-Ande govádâs.
Mut ko sun viilpâst Biernie govádâs, te huámmáš et toos láá sargum aaibâs ereslágán koveh.
	"Bierniest ij lah olmâ govádâs.
Tast láá aaibâs eres sárguseh," sun huámášit.
	"Ijge lah puástud," näggee Biernie.
"Mun lam museost uáinám govádâs já tot lâi eidu tággáár.
Mut tuotâ kal lii, et tuu lii aaibâs ereslágán."

"Keččâđ maggaar Tást govádâs lii," koččo Áhtoš-Ande joskâdávt.
"Ij totgin lah siämmáálágán ko tuu.
Ijge siämmáálágán ko Biernie govádâs.
Muu já tuu já Sunná govádâsah láá siämmáálágáneh tondiet ko mij lep tavesämmiliih.
Meiddei Tást já Tánnjá govádâsah láá uáli siämmáálágáneh ko suoi lává nuorttâliih.
Tegu sämmiliih iä lah siämmáálágáneh, te iä lah govádâsahkin.
Maadâ-Säämist láá eres govádâsah ko Tave-Säämist já Nuorttâ-Säämist láá meiddei jieijâslágán govádâsah.
Mut govádâs toimâ lii siämmáálágán puoh Säämi kuávluin.
Tot tot lii tehálub ko sárguseh."

Áigin váhá heeppân jieijâs tuávkkivuođâ keežild já Áhtoš-Ande pelkkim keežild.
Sun viilpâst Tást.
Sun lii kirkes čolmijguin tutkâmin jieijâs govádâs.
Áigin kiäččá meid omâs govádâs já rámmoo, mon muččâd tot lii.
Tást jurgâl suu kulij já iätá et: "Nuuvt lii tuu govádâs-uv já Biernie meid".
	Áigin tobdá et lii ánuhánnáá uážžum addâgâs já unohis tobdo láppoo čuávjist.
Áhtoš-Ande juátká máttááttem.
"Te lii oppeet tii vuáru.
Tađe paab ij lah helikopter sargum govádâsân, mut mij keččâlep, maid tij nahciivetteđ ton ennustiđ." 

Tást uážžu älgiđ.
Sun lii jo oppâm juáigus nuotâ já hurijdškuát čeepiht.
Siämmáá älkkee ij lah terppâđ.
Ferttee toollâđ govádâs njuolgist já stäđisin.
Suormâs illá piso siste.
Kietâ tuárgistškuát já Tást ferttee orostiđ.
	"Ij vuálán.
Tipte kieđâ vuoiŋâstiđ váhá.
Talle juáđháh," rävvee Áhtoš-Ande.
Pivâstâh kolgá Tást káálust ko juátká.
Tääl mana pyerebeht, sun nähcee toollâđ govádâs njuolgist já forgâ suormâs ooroost kyelimeerhâ oolâ.
Puátá Áigin vuáru.
Ij lah väädis toollâđ govádâs, mut sun ferttee maŋgii keččâliđ ovdilgo nähcee siämmáá ääigi sehe juoigâđ, terppâđ govádâs já suvâdiđ rievtis náál.
Viijmâg sun kávná rievtis ryytmâ já talle sun suuvvâd sehe tiärppá já juáigá vuohâsávt.
Ijgin innig smietâ maiden.
Lii peri aaibâs vuáijum jieijâs hommáid.
Áigipuddâ kolá návt.
Te kulloo jienâ kukken eres saajeest, "Tääl te tuárvi".
Sun tegu koccáá já kiäččá pirrâsis.
Kiiba kočoi suu joskâđ? Sun ij tieđe.
Áhtoš-Ande ij eeđâ maiden.
Ij ohtâgin eres oro jienâdâm maiden.
	Sun kuovlâl oppeet govádâs.
Suu-uv suormâs lii orostâm kyele oolâ.
	
"Gea tuo," hiimeet Áhtoš-Ande.
"Tuoihân leppee kustoo siämmáá mielâ."

	"Maidba tot meerhâš?" imâštâl Áigin.
	"Jieh-uv addii.
Muoi láán keččum siämmáá tooimân," čiärsáá Tást.
Áigin illood já čiävluttâl: "Tom kal tiäđust-uv addiim, mut maggaar tooimân."

"Oro lemin nuuvt et mij lep vyelgimin meerâ oolâ kyele pivdeđ.
Tunnusthân šadda leđe pivdemlukko," västid Áhtoš-Ande.
	"Meerâ oolâ," virkoosm Biernie.
"Peesâm-uv mun meid fáárun? Jiem lah kuássin iällám meerâ alne."

	"Tiäđust-uv peesah.
Sehe tun já iäráseh.
Mij pyehtip vyelgiđ itten ko lii joskâm arvemist," iätá Áhtoš-Ande.
Peivi kolá ennustmáid.
Maht kalga addiđ ruumbu ravvuid?  Olgon arve juátkoo.
Kaskoo peeivi val lii sevŋâd tegu skammâpeeivi.
Eskin ehidist fierttee já piäiváš páštá oppeet tavveen meerâ paijeel.
 
Kandâkäzzi, Áigin, Biernie já Heammu.
eellih väzzimin fiärvást.
Luándu lii oppeet iäláskâm lusis arve maŋa.
Puoh šadoin lievlist njaalgâ haajah, jielâ puáhtá meerâst sälttihaajâ já lodeh láá oppeet viisârdmin, skeikkimin já stulâmin.
Áigin smiättá val ohtii, et sun ij lah kuássin uáinám návt mučis saje.
"Lii-uv tist nuuvt fiijnâ saje pääihist," sun koijâd Heammust.
"Ij tot kal lah tegu Pasevyeppee.
Lii jävririddoost.
Laaviim oovtâst eijijn já jieččân obijguin pivdeđ kuolijd jäävrist.
Talle mij lep távjá eeji fáárust meecist, já kal mii tuoddâreh láá mestâ siämmáá muččâdeh ko taat kuávlu."

Áigin váhá muáráttuvá.
Ijge sust lah innig mielâ muštâliđ, mon muččâd suu mielâst Pasevyeppee já Ittáársuálui lii.
Fiärvást kaandah oceh tuolbâ keeđgijd, já sij kištottâlškyeteh kotemuš nähcee pieijâđ keeđgi njuškiđ enâmus keerdi čäsuáivist.
Biernie lii uáli čeppi, mut Áigin ij vuállán ovdilgo suu keđgi lii njuškim oovce kerdid čâsuáivist ovdilgo vuáju.
Mut ij kuábášgin sunnust Bierniein piergiittâl Heammuin.
Sun áiccá uccâ, jurbâ já tuolbâ keeđgi tiäbui kooskâst.
Sihhoost cunnuid meddâl.
Mieigá ovdâskulij, suilâ rummâšáin, njyelgee kieđâ maŋaskulij já leggist hirmâd korrâsávt.
Te sun čyežžil já lohá jienân kyehtnubálov räi.
Keđgi njuškiistâl pelikiärdust čáhcegierragis já vuáju.

Ij ohtâgin eeđâ maiden ovdilgo Biernie iävtut väzziliđ kuátisiijdâ kulij.

"Ánná-ákku lii máttááttâm mijjân, maht kalga irgeamnâsijd tutkâđ," almoot Sunná ko kaandah čaŋâleh kuátán.
"Mij lep tii puohâid kejâdâm.
Amal eppeđ haalijd kuullâđ puátusijd?"

"Siämmáš kal munjin," västid Áigin, sun ij lah innig eddon.
Mut ij lah mielâ kuullâđ tággáár nieidâuđđâs.
"Amal jieh muštâl," illood vuod Heammu.
"Tááiđám heiviđ puohháid."
 
Pááikánkirdem
Eehidmáállás ääigi sij čokkájeh oppeet luáiduin, poreh já keččih tuulâ.
Párnááh šurideh já povvâsteh já savâstâllâm njuškood tuohu teehi.
Áhtoš-Ande hiimeet já talle kupâlâs.
Te sij jaskodeh já keččih sunjin.

”Haalijd-uv ohtâ-uv elistiđ pääihist?” Áhtoš-Ande koijâdist.

Áigin šadda fakkist hirmâd váiváá.
Pääihist eellip tiäđust-uv, mut maidba enni iätá ko puátá pááikán? Sunhân lii eeni kuáđđám Suohppajäävri riidon, ijge muštâlâm et vuolgij.
Enni lii vissásávt jaamâs suttâm.
Sun ij ubâ tieđe tuástá-uv sun vyelgiđ pááikán.
”Mun lam muštâlâm tii vanhimáid, et leppeđ tiervân juovdâm teehin, já mun lopedim, et tij maccâvetteđ-uv tiervân keesi loopâst,” muštâl Áhtoš-Ande.

Lii oppeet tegu sun ličij luuhâm Áigin jurduid, já Áigin ij eepid innig.
Sun haalijd eelliđ eeni kulen.
iäráseh-uv láá siämmáá mielâ.
Sij halijdeh elistiđ pääihist govádâs iššijn.
Áhtoš-Ande majettud tuđâvâččân ko kulá párnái vástádâs.

”Tääl tij áiguvetteđ-uv jotteeđ tegu sij láá jottáám – ulmuuh ovdil mii.
Nuáidih joteh meid eres suujâi keežild, já tom tij oppâvetteđ eres häävi.
Tääl tij jotevetteđ tuše suottâs tiet jieijâd aldemuid uáiniđ.
Tot ij lah varâlâš, ijge väädis.
Tij čokkáávetteđ nuuvt vuohâsávt ko pyehtivetteđ já keččâvetteđ tuulân.
Tuulâst lii vyeimi.
Tomhân tobdá juáháš kote lii tuulân keččâm.
Vyeimi tot puátá peeivi suonjârijn já enâmist kost muorâst lijjii ruottâseh.
Iättoo et peivi lii mii eeči já eennâm mii enni.
Tuulâst lii kuohtui vyeimi.
Te kolgâvetteđ terppâđ govádâs linásávt já täsivávt.
Keččâđ tuulân já kuldâliđ tom vyeimi.” 

Páárnáščuurâ čuávvul Áhtoš-Ande ravvuid.
Áigin tuálá jieijâs uđđâ govádâs čižet kieđâst já terpâškuát uálgis kieđáin.
Áhtoš-Ande kiärdut jieijâs majemuu ravvuu.
”Kuldâliđ tuulâ vyeimi, já smiettâđ kuus tij áiguvetteđ.
Smiettâđ mon kuávlun tij áiguvetteđ vyelgiđ já kuus haalijdvetteđ orostiđ.
Smiettâđ jieijâd táálu.
Smiettâđ et áiguvetteđ kirdeđ njuolgist toho.
Juáđhi terppâm kidâ tassaaš ko lah tobbeen.
Tun jieh jooskâ terppâm tallegin, mut tun jieh taarbâš innig smiettâđ.”

Áigin kuldâl tárkká Áhtoš-Ande ravvuid.
Sun tiätá mon kuávlun sun kalga jotteeđ vâi piäsá pááikán.
Aalgâst kalga jotteeđ Ittáársuolluu paijeel, te meerâ paijeel nanamân já talle vuonâ siisâ já vääri paijeel kidâ Kiärunân.
Govádâs terpâdijn sun taha ubâ määđhi jurduinis.
Te sun uáiná fakkâ kaavpug stuárumin ovdiibeln.
Sun kávná jieijâs kiäinu já uáiná táálu, kost sun já enni orroov.
Sun ij kiergân smiettâđ, mon komálâš tot lii.
Sun lii peri Kiärunist jieijâs táálu ulguubeln.
Ijge taarbâš lehâstiđ uuvsâgin.
Sun kirdá seeini čoođâ siisâ.
Siste čokkáá enni sohváást já lohá okkoloostâ.
Áigin čokkáán suu paaldân já iätá “hei”.
Enni kiäččá sunjin já moijáá.
“Kandâžâm, tun lah tääl jo puáttám pááikán.” Te sun tuáppee Áigin já rottee suu jieijâs aaskan.
Enni tuálá suu kuhháá čovgâsávt kiddâ.

“Mun lam tuše puáttám eelliđ.
Pasevyeppest lii uáli suotâs, mij porgâp veikkâ maid já lam uážžum ennuv ustevijd já Áhtoš-Ande máttá veikkâ maid.”

“Mun tiäđám,” västid enni.
“Sun poođij savâstâllâđ muin ovdilgo viežâi tuu.
Tiäđám et tust lii pyeri tile, já et taat keesi šadda leđe tehálâš tunjin.
Addiim meid et tun jieh pyevti leđe kuhháá tääbbin taan häävi.”

Enni muštâl veikâ maid, mii lii tábáhtum kaavpugist, já koijâdâl Áiginist puoh máhđulâš aašijn.
Áigin keččâl västidiđ nuuvt pyereest ko máhđulâš, mut ferttee ubâ ääigi váruttiđ, et ij nisteet ettâđ maiden, maid ij uážu muštâliđ Pasevyeppeest orroom syáligâs áigumušâin.
Enni äddee, et sun karvattâl já muštâl jieijâs tiettiđ maid sun lii oppâmin.
Loopâst enni kiäččá kuhháá sunjin já iätá.
	“Tiäđám-uv et tun jieh pyevti puoh muštâliđ.
Moonâ peri maasâd máttááttâllâđ lase,” enni ávžoo.
Áigin salo eeni kuhháá, te čyežžil já mana viäskárân.
Enni čuávu suu kidâ olgouuvsâ luusâ já páácá keččâđ ko Áigin väzzil kiäinurääigi meeci kulij.
Eskin ko enni ij innig uáini suu, sun luptân já kirdá maasâd Pasevyeppee kuátán.
Tobbeen sun tiärppá val govádâs äigipuudâ čalmeh kiddâ ovdil ko leehâst čoolmijd já kiäččá tuulân.

Sun loptee uáivi já kiäččá iärásáid.
Nieidah láá jo joskâm terppâmist, mut sij vyerdih puohah jávuttemesvuođâst et kaandâkyevtis Heammu já Biernie kiergânává.
Áigi kolá ovdilgo puohah láá kiergânâm pääihist maasâd.
Nieidâin lii moonnâm pyereest, sehe Sunná, Tánnjá já Tást láá peessâm tállán pááikán já láá teivâm jieijâs vanhimijd.
Sunná lii meid jieijâs áhhoin savâstâllâm já Tánjá stuorrâviljâinis.

“Ákku tieđij maid mun lam tääbbin oppâmin,” eeđâi Sunná.
“Muu viljâ meid,” muštâl Tánnjá já kiäččá várugávt Áhtoš-Ande.
Sun váhá pala tom tubdâstem.
Mut Áhtoš-Ande ij oro suttâmin.
“Maid suoi eeđáin?” sun tiäđuštâl.

Sunná ij luuvâ ááhu ettâm maiden njuolgist.
Tuše sovkkâlij et: “Kal mii suuvâst kalga kiinii tist tom arbiđ,” já te keejâi kuhháá sunjin.
Mut Sunná lâi ervidâm, maid ákku uáivildij.
“Ij muu viljâgin ettâm maiden.
Munhân tuše tubdim et sun tiätá.
Motomin kuulâm-uv suu jienâ tääbbin veikkâ sun lii kukken meddâl,” muštâlgis Tánjá.
”Ulmuuhhân pyehtih sárnudiđ maaŋgânáál.
Ep mij taarbâš sanijguin puoh čielgiđ, epge taarbâš kuullâđ peljijn puoh saavâid,” lasseet Áhtoš-Ande ko lii kuullâm, maid nieidah lává feerim.
Heammust já Bierniest láágis lamaš algâvädisvuođah.
Áhtoš-Ande ferttij išediđ Biernie joton, já talle sun ferttij vyelgiđ fáárun uuccâđ Heammu vanhimijd.
Suoi iävá lamaš pääihist, mut loopâst Heammu lâi kavnâm sunnuu meccituuváást.
Áiginist ij lah mielâ muštâliđ puoh, maid suoi lává ennijn savâstâllâm.
Sun tuše muštâl jieijâs lam kavnâm eeni já puoh lâi pyereest moonnâm.
 
Piäittáástâllâm já pálustâllâm

Čuávuváá peeivi lii Pasevyeppest piäivádâh já uáli liegâs, veikkâ tavepieggâ.
Luovtâst láá vielgis suptâtiepih pááruin.
"Vijme.
Mut toh luážžee ehidân," loppeed Ánná-ákku já lasettist et talle pyehtih vyelgiđ meerâ oolâ pivdeđ kuolijd.
"Mut tääl peiviv ij lah mihheen porgâmušâid meerâ alne.
Eelliđ tij olgon sierâdmin," rävvee Ánná-ákku párnáid.
Kuátipárnááh älgih piäittáástâllâđ.
Tánnjá páácá occen já ferttee čyeđe räi luuhâđ.
Tást čuujoot stuorrâ keđgijd, moh láá värivieltist tuáváábeln kuátisiijdâ, já hástá Áigin fáárun čiähádâttâđ toi tuáhá.
Áigin kaččâl tállán, mut sovkkâl Táástân, et iävá kiergân kuássin toho ovdilgo Tánnjá kiergân luhâmist.
"Kale kiergân," västid Tást.
"Jis peri nahciih kaččâđ siämmáá jotelávt ko mun."

Áigin lii táválávt uáli lašmâd, mut tääl ferttee tuođâi kaččâđ amas pääcciđ nieidâst.
Tást lii ain ovdiibeln já Áigin fättee suu esken loppâmääđhist ovdil keeđgijd já fáruluvâi suoi njuškiv keeđgij tuáhá eidu talle ko Tánjá kulloo huikkemin: "Čyeti, tot kote ij lah peittâttâm tääl, páácá occen."

Tást já Áigin nááđđuv keeđgij kooskân.
"Kal tun lah jotteel, illá piđám tuin," Áigin sovkkâl sađâdijn Táástân .
"Mun lam kaččâm ennuv kišto jieččân viljâiguin, já laaviim ain vyeittiđ," moijáá Tást ko oppeet nähcee táválávt vuoiŋâđ.

Áigin kiäččá kuhháá Tást moijáást, ruškis čolmijd.
Ij smietâ maiden.
Kiäččá tuše já tobdá maht váimu juhká.
Te sun huámmáš, et lii kavkkâmin já luáštá kejâstuv vuálus.
Tást tuše povvâst já kiäččá pirrâs.
"Gea," Tást hirmástuvá.
"Muoi iän lah kuávttáá tääbbin."

Áigin soaigu sivvu.
Sun uáiná maid Tást uáivild.
Keeđgi vyelni lii uccâ ááhâš.
Sun ij lah ko kieđâ kukkosâš.
Pajalist láá nähkipihtâseh já syeinikappeer.
Kieđâst suábbi.
Sun lii suttâm já fađđoost sobbijn párnáákuáhtá vuástá.

"Maneba ulmuupárnááh muu ráfehuhttet.
Ij-uv tunnust lah jieijâd päikki?" iätá ááhâš.
"Addâgâs kufittâr.
Muoi iän tiättám, et tun oroh tääbbin," čielgee Tást.
"Muoi láán tuše piäittáástâlmin já láán forgâ monâmin."

"Na, pyeri.
Mut almottee eres häävi ko elivettee.
Mun jiem lijkkuu rávhuttesvuođâst jieččân tuve ulguubeln," váárut ááhâš.
Sun lii ain suttâm, mut lii joskâm fađomist sobbijn.
"Oroh-uv tun tääbbin?" imâštâl Áigin.
"Kiiba tun lah?"

"Tun kuullih maid jieijâd nieidâskippáár eeđâi.
Mun lam kufittâr já eennâmvuálááš.
Lam ain orroom tääbbin.
Muu lágáneh oroh miätá taan suolluu já eres soojijn meid.
Mij tiptep ulmuid orroođ ráávhust, jis peri eppeđ äälgi mii hettiđ.”

"Iän muoi ááigu.
Mij lep forgâ monâmin," loppeed Tást.

Ákku totá vástádâsân já iätá et tágárijd nánnáás párnáid sun kal puávtáččij val oovtâ ääši muštâliđ.
“Tääbbin lii majemuu ääigi lamaš ennuv rávhuttesvuotâ.
Eeti puáhtá leđe aldeláá, ko maid tuoi juurdâšvettee.
Muštee tom.” Te ááhâš láppoo keđgirááigán, já Áigin-kyevtis pääcciv imâštâllâđ äigipuudâ.
Áigin kiäččá Táástân já Tást kiäččá sunjin.
Áigin luptiist uálgátooivijd já Tást táttu suu keččâđ, kost Tánnjá lii.
Áigin dárkilastá kuolbân já kuátisiijdâ já áiccá Tánnjá siijdâ nube keččin.
Ij kannat vyerdiđ.
Suoi kaččâlává torvesajan.
Tánnjá huámmáš sunnuu ko lává peelimääđhist, mut talle lii liijkás maŋŋeed.
Suoi peessâv toorván já išedává Tánnjá kavnâđ iärásijd.
Ko párnááh tolkkeh piäittáástâlmân, sij čaŋâleh maasâd kuátán.
Áhtoš-Ande njaŋgaa luáidust já moijáá ko kulá, maid Áigin-kyevtis lává feerim.
"Áigin váhá suorgânij, mut mun kal jiem suorgânâm ko oinim kufittâr.
Mun lam ovdil uáinám eennâmvuáláážijd,” muštâl Tást.
"Laaviim pääihist távjá savâstâllâđ siiguin.
Tohhân láá sehe nánnááh já suottâseh, jis ij kiivsed sii."

"Tiet kal lii rievtis.
Ij koolgâ vuorjâđ eennâmvuáláážijd.
Jis olmooš ij ele rávhálávt toiguin, te puáhtá hyeneeht moonnâđ.
Mut tuoi leppee vissâ rehelávt lattim.
Tunnust šadda šiev oovtâstelleeh siiguin," árvuštâl ÁhtošAnde.
Šiiljost láá eres kuáđi párnááh pálustâlmin.
Lii spellâ, maid Áhtoš-Ande kuáđi párnááh iä lah kuássin ovdil uáinám.
Párnááh čuážžuh ráidolaga – kulmâ párnáá kuábbáá-uv peln šiljo - já časkeh uccâ páááluid sobijguin.
Spellâ álgá nuuvt, et ohtâ leggist páálu nube juávhu párnáá vuástá já tot kalga časkeđ páálu maasâd.
Návt juátkoo spellâ nuuvt, et časkeh páálu ovdâskulij majas kiddâ cuávgáátteijei ko ohtâ juávkku nisttiha páálu enâmân.
"Viežžâđ soobijd, te mij spellip tii vuástá.
Tothân lii uáli suotâs," huikká mottoom kandâ.
Sun lii kukke já kuovgisvuoptâg.
Suu Áigin jurdá jieijâs leđe ovdil uáinám.
"Kuulâ, lah-uv tun Kárášjuuvâst meddâl?" Áigin koijâd nube kaandâst

"Jiem.
Lam Tiänust meddâl.
Mut munhân lam vaarâ tuu ovdil uáinám.
Laaviih-uv kišto čuoigâđ."

"Motomin.
Lijjim tijmá Säämi miäštárvuođâst fáárust," muštâl Áigin.
"Muštám.
Muu nommâ lii Johán.
Tun lah parohub čuoigâđ, mut mun njuárustâm pyerebeht," majettud kandâ.
Áigin lii uáli pyerimielâst ko vuálgá eelliđ suábi čuoppâđ.
Sun lii val oovtâ skippáár kavnâm.
Ij lah älkkee pálustâllâđ.
Pállu ij lah keppis nuuvt ko läävee.
Tot lii rahtum šišneest já tevdum cunnuiguin.
Šadda ennuv moive já reškim ko párnááh keččâleh časkeđ olmânáál.
Kalga teividiđ njuolgist já časkeđ korrâsávt vâi pállu oláččij nube juávhu pel.
Áhtoš-Ande já Ánná-ákku eelliv keččâmin já párnááh vuoiŋâsteh puudâ.
"Tijhân leppeđ jo čepis pálustelleeh.
Tot kal lii suotâs.
Tothân lii uáiniđ toovláš pálustâllâmvyehi, maid iänášeh láá vájáldittám.
Pálustâllâm maŋa Áigin páácá Johánáin savâstâllâđ.
Johán haalijd tiettiđ maggaar kandâ Heammu lii.
Áigin ij aaibâs tieđe, maid sun kolgâččij muštâliđ.
”Kal tot oro lemin šiev skippáár, mane koijâdah,” imâštâl Áigin.
”Mun jiem lijkkuu sunjin.
Tot oro mii ránnjásiijdâst.
Mii škoovlah läävejeh motomin toollâđ valastâllâmpeeivijd já tiegárijd oovtâst.
Sun läävee ain skelmušiđ vâi sun vuáittá, já kiälástâl et iäráseh láá skelmušâm.
Jiem addii mane sun lii tääbbin.”
 
Merâkyevdi

Ehidist sij rahttâtteh vyelgiđ meerâ oolâ.
Ánná-ákku iätá, et meerâ alne lii koolmâs, já rävvee párnáid kárvudâttâđ pyereest.
“Nutkâđ gálssohiid já dorkkaid.
Toh láá seehâst,” iätá Ánná-ákku.
Ko fiärvá juovdá, lii jo kuálkki nuuvt ko Ánná-ákku lâi ennustâm.
Piäiváš páštá Ittáársuolluu taavaabeln, mut ij lieggii innig.
Pasevyeppee lii syejes, kubdâ jurbâdâs.
Kuhes, vyeligis njargâ nuorttiibeln punjâs uárjás nuuvt, et tot syeijee vyeppee.
Meiddei viestârpeln iärut njargâ Pasevyeppee já stuorrâmeerâ.
Peiviv ko lâi pieggâ, čoskii pááruh vielgis suuptâ lássái paijeel Kuhesnjaargâ taavaabeln.
Tääl lii meerâ jaskodâm.

Áhtoš-Ande já Ánná-ákku väldiv kuohtuid páárnáščurruid fáárun jieijâs kárbái luusâ.
Te oigeh taid meerân já puohah njuškejeh siisâ.
Kárbást láá kyevtih ááiruh já Áhtoš-Ande táttu Biernie vist suuhâđ iššeen.

"Mij lep Sáiddenjuorra vyelgimin.
Tobbeen mij šoddâp ušteđ sääiđi."

Sij suheh äigipuudâ jávutteemmin.
Áhtoš-Ande já Biernie suuhâv.
Kuhes pááruh láá pááccám onnáin pááruin.
Áigin já Tást vuod čokkáv paldluvâi monnjâtiljá alne já suilâv páárui mield.
Áigin kiäččá Tást kieđâid.
Sust láá nuuvt uccâ, mučis kieđah.
Sun muuštâš, mon lines já liegâs lâi toollâđ, ko suoi tiervâttáin.
Sust ličij mielâ toppiđ kieđâ, ete keččâličij lii-uv ain siämmáá liegâs já lines, mut ij kehtid.
Talle sun kejâškuát luudijd já meerâ.
Tääbbin láá nuuvt ennuv mučis lodeh meid.
Motomijd luudijd sun tobdá, iärásijd sun ij lah kuássin ovdil uáinám.
Áhtoš-Ande oro tubdâmin puoh.
Tyelli tälli sun muštâl noomâ já čielgee, kost tot mannee já maid tot porá.
"Tuo lii čiellâh," iätá Áhtoš-Ande já čuujoot uccâ čapis lode, mii fakkist lii iđestâm muádi meetter kiäčán kárbást.
Lodde lii puohčâlâm uuccâđ kuolijd já vahâgist poođij kárbá alda oppeet čäsuáiván 
Tot gaŋká kiäččá hirmáštum čolmijguin ulmuid já puohčâl jotelávt.
Melgâd maŋeláá iiđest kukken meddâl kárbást já ráhtá komálii jienâ njuunijn.
"Tot lii uážžum noomâ tanen ko čielkkista njuunijn tegu olmooš kote čielkkista panijguin ko kalmoo," čielgee Áhtoš-Ande.
"Kiđđuv lii uáli suotâs kuullâđ ko ubâ oresjuávkku čealkkistit já tuáruh niŋálâsâi tiet.
Nuuvthân lii čielkáid gihkamat."

Sij molsoh suhheid kuohtii ovdilgo jyevdih Sáiddenjuorra.
Áhtoš-Ande iätá jieijâs tiettiđ, et lii rievtis saje ko uáinih čierrihijd pivdemin čáhcegierragis.
"Säiđi porá bišáŋkkiid – uccâ kyeleh, moh vyejih cuávis čääsist.
Čierriheh pivdeh meid bišáŋkkiid já mij pivdep sääiđi.
Nuuvt älkkee lii taat äšši."

Áhtoš-Ande čielgee maht kalga ušteđ.
"Mun suuvâm já tij väldivetteđ uuštâoorâid kárbá mooŋijkeččin já lyeštivetteđ kyehtlov meetterid siijmá.
Ele lyešti eenâb, talle sáttá tarvaniđ poonán," rävvee Áhtoš-Ande.
Uuštâoorah láá vittâ, kuttâ kildee vuogâ, main juáhhást lii tuše ohtâ ááhhár.
Áhtoš-Ande suhá čierrihtuáki kulij.
Áigin, Tást já Biernie lyeštih vuogâid meerân já loheh meetterijd ko lyeštih siijmá maajeeld.

Bierniest tuáppee vuosmuš kyeli jo talle ko lii luáštám lovmat meetterid.
Toh kinccá já viggá peessâđ luovâs  mut ij lah nuuvt styeres já Biernie kiäsá tom älkkeht siisâ.
"Keejâ tie.
Vuosmuš säiđi," rámmoo Áhtoš-Ande.
Te tuáppee siämmáá ääigi Tást já Áigin uštuid.
Aalgâst lii keppis keessiđ siisâ, mut te šadda lussâdubbon et lussâdubbon.
Áigin ij addii maiden.
Sun illá piergee kuolijn.
"Kyeli kiävru," sun huikká ko iäráseh táttuh tiettiđ, mane sun ruhno.
Tást lii jo kiässám jieijâs kyele kárbás.
Toh paancârd kärbisponneest.
Tást tuáppee kyele uáivist já čuáppá čiäppât vorrâsuonâ rasta nijbijn.
Áigin ruhno ain jieijâs salâsáin.
Áhtoš-Ande tuše moijáá.
"Lii suotâs uáiniđ, maggaar kyeli tot lii," sun iätá já jaska suhâmist.
Áigin juátká ruhnom já loppâloopâst uccâ sáiđáš itá čäsuáiván.
Biernie povvâst.
Áigin kyeli ij lah tađe stuárráb ko suu.

Áigin loptee kyele roobdâ paijeel luávkkášum čolmijguin.
Te sun viimmáska.
Siämmáš kyeli ain kiško.
Áigin čuávu siijmá čolmijguin meerâ čieŋŋâlvuotân.
Sun huámmáš vyellin kyehti kyele vuogâin kiddâ.
Áigin kiäsá taid pajas já loptee kárbás.
 “Hmh, hmh.
Vittâ sääiđi siämmáá ääigi.
Mist kal lii pivdolukko,” Áhtoš-Ande hiimeet.

 Sij suheh moddii val Sáiddenjuorra čoođâ.
Kyelikassâ tievâškuát.
Te sij suheh nube kárbá luusâ tiäđustâllâđ, maht sist mana.
Sehe Áhtoš-Ande já Ánná-ákku lává ton uáivilist, et tääl lii purrâmuš tuárvi kuátisiijdâ ässeid.
Kárbáh suládeh paldâluvâi pááruin.
Mánát háleštallat nuppi fatnasa mánáiguin.
 Sii návddášit eallima ja illudit bivdolihkuin.
Dattetge ráfi ii bistte guhká.
Fáhkkestaga gullo issoras lárbma ábi bealde.
Lea dego gussa mii mugoda ja heasta mii šnjirgu oktiinjálmmiid, dušše dainna erohusain ahte dát jietna lea čuohte geardde jitnoseappot.
Guktot vanasveagat suorganit.
Mánát náđđot balus fanasbodnái, illá dustet vilppastitge jiena guvlui.
Áhtoš-Ánde guovlá rabas njálmmiin áhpái gokko jietna bođii.
Ii oktage jienát maidege.
Issoras lárbma geahppána ja jaskkoda ovdal go muhkunšnjirgun badjána ođđasit.
Áigin oaidná Áhtoš-Ándde suorganan ámadaju, ja illá dal duostá guovllastit fanasravdda badjel.
Ii leat mihkkige eahpádusaid.
Mearas lea iđistan ealli.
Dat vuodjá čáhcegierragis dego gearpmaš  ja stuhčče čázi oanehis, ruoná gieđaiguin.
Lokte stuorra, romes oaivvi ja geahččá fatnasiidda ja olbmuide.
Dat rusoda almmi vuostá ja jietnada ohpihii iežas ártegis muhku šnjirgumiin.
Mánát dollet gieđaid beljiid ovddas suddjet iežaset gáfadis garra jiena vuostá.
Gii nu snuđđá balus.
Áhtoš-Ándege lea šovkkodan.
Go ealli oanehaččat heaitá rikkeremis, de son sovkala vuollegis, duođalaš jienain:  "Lea mearraguovdi.
Mii fertet dalánaga gáddái."
Son seavvá Áigina iežas lusa mielsuhkkin, ja de soai suhkagoahtiba guhkes, gievrras rohttemiiguin eret mearraguovddis.
Sugadettiin máinnaša Áhtoš-Ánde guovddi guolásteaddji veahkkin vaikko sáhttá maid leat oalle iešlágan.
Dat ii leat álo váralaš.
Dábálaččat almmuha olbmuide váralašvuođa.
Jos olmmoš oaidná guovddi, de galgá álo mannat gáddái daningo juoga issoras sáhttá dáhpáhuvvat.
Sáhttá leat garra dálki boahtimin dahje mii nu eará váralaš.
Iige gánnet goassege badjelgeahččat mearraguovddi.
 
Ráđđádallan
Go vanasfárru joavdá Bassegohpi sisa ja lahkona stáffu, Áhtoš-Ánde mieiggasta áirruid vuostá, bosiha ja dadjá:
"Lea hui ártet.
Ii mihkkege dálkemearkkaid leat čájeheamen eará go šiega dálkki.
Guovdi gal lea maid nu eará váruheamen.
Mun ferten ráđđádallat eará ollesolbmuiguin.”
	
Gáttis čollejit guliid, doidet daid mearas  ja gurpot daid ullirájá bajábeallái.
Earát geat eai leat leamaš meara alde, bohtet viežžat vuoššanguoli ja gullat ságaid.
Sii leat maid gullan mearraguovddi ja leat sáhkagoikkus.
Áhtoš-Ánde ii háliit olggobealde muitalit.
Son dáhttu buohkaid čoagganit stuorámus goahtái.
Sus lea dehálaš ášši.
	
Stuorámus goahti ii leat nu stuoris.
Sii fertejit čohkkát báldda bálddalaga.
Ollesolbmot čohkkedit boaššu lahka.
Mánát fas vuollelii loaidduide.
Áigin oaidná sihke Iselin Janette ja Johána nuppi loaiddus don beale árrana.
Heammuge lea fidnen saji Johána duogábeallai.
 Sii vuššet varas guliid mearračázis.
Guollelievla deavdá goađi.
Ovdal lea Áigin álo atnán guollehája unohassan ja uhtes ii vuovssihahttin.
Dáppe hádja lea njálgga.
Son vajáldahttá mearraguovddi ja lea ohpihii jurddašeamen man buorre visot leat dáppe Bassegohpis.
 Dalle Iselin Janette viggá jearrat mii lea meara alde dáhpáhuvvan.

Áigin healkkeha ja muitá ges ahte mearraguovdi lea vártnuhis dili váruheamen.
Áhtoš-Ánde dáhttu Iselin Janette vuordit.
Ášši lea nu duođalaš ahte ii sáhte guoros čovjjiin dan gullat.

Šaddá ilgadis mielladilli.
Go guolli lea giksan, buohkat borret jietnajávoheapmin, gealdagasas.
Áhtoš-Ánde šálloša vuos jos orru leamen goalus, muhto sus leat váigadis ságat.
Dasto muitala mátkki ja mearraguovddi birra.
Son čilge ođđasit dan maid lea fatnasis muitalan.
Muhtin mánát suorganit, šuhkket ja muhtimat čierostuddet.
Áhtoš-Ánde jeđđe ahte ii oktage leat heaggaheađis, muhto mii nu dáidá leat dáhpáhuvvamin.
Dattetge jos sii háliidit jearrat juoidá, de sáhttet dál dahkat dan.
Heammu čipposta ja hállagoahtá.
Son gohčoda ášši oba jallan.
Iige loga iežas ballán veahášge meara alde.
Son láhttesta baicce ahte mearraguovdi lea oalle kula, ja sii geat eai leat oaidnán, galget suhkat fávlái geahččat dan romes gáiggá.
Áhtoš-Ánde geahččá duođalaš čalmmiiguin Hemmui.
Son muittuha ahte dát ášši ii leat leaikkastallama dahje jálosvuođa čájehallama veara.
Sii sáhttet gal fitnat fiervvás geahččamin mearraguovddi.
Muhto ii oktage vuolgge meara ala ovdalgo lea čielgan makkár várra doppe lea.
Noaiddit hállet guhká vejolaš vára birra.
Mii bat son dat lea mii áitá sin? Sii eai gávnna vástádusa.
Fuones dálki goitge ii leat boahtimin.
Das sii leat áibbas sihkkar.
Muhto maid bat mearraguovdi geahččala muitalit sidjiide?
"Gos bođii, ja gosa manai?" jearrá Iskku-Guvji guhte lea Johána goađi oaivámuš.
	
Áhtoš-Ánde ja Ánne-áhkku geahččaba guhká goappat guoibmáseaskka ovdalgo Ánne-áhkku čielggada čoddaga ja vástidišgoahtá: 
"Dat bođii ábis ja  iđistii nuppelot mehtera eret min vanasravddas.
Dat vuojai nu lahka ahte oinniimet buot bastilis bániid ja soalssi mii golggai njálmmis.
Vuodjalii dasto eret, deaškalii seaibbi merrii nu ahte stunžii čázi min ala.
Jorgalii ja guovllai mealgat guktuid vatnasiidda.
Dasto jorahii oaivvi ja vuojai masá gitta Guhkesnjárgii ovdalgo buokčalii ja jávkkai."
Ollesolbmot šuohkihit lossadit: “Vuoi ii, vuoi ii.
Gitta Guhkesnjárgii," dávista Iskku-Guvji.
Son bárdá oaivvi ja leike guolleliema dollagáddái: “Sáráhkkái,”  son sovkala.
Nissonipmilii guhte várjala nissonolbmuid.

Áigin ij addii maiden.
Son diehtá ahte lea olu maid son ii dieđe dán ártegis máilmmis gosa lea joavdan.
Son ii leat ovdal ádden ahte ealli sáhttá muitalit olbmuide váralašvuođaid birra.
Iige son ádde maid mearraguovdi viggá almmuhit.
Sutnje lea maid váttis áddet manne ollesolbmot suorganedje go gulle ahte mearraguovdi vuojai Guhkesnjárgii ovdalgo buokčalii.
Son dovdá gamustis ahte lea duođalaš ášši, muhto man issoras duođalaš son ii ádde velá.

	Áhtoš-Ánde jorahallá čohkkánbáikkis ja geahččá Ánne-áhkkui guhte čohkká boaššu nuppi bealde.
Almmái deaddá vuollebaksama badjebaksama vuostá ja geahččá dollii.
Ánne-áhkku guoskkaha iežas gándda oalggi ja ruvve dan.
De Áhtoš-Ánde geahččá  mánáide ja himiha.
Son áigu dadjat juoidá.
"Šaddá veaháš boastut, ja lea veaháš menddo árrat muitalit didjiide dán maid mun áiggun muitalit dál.
Livččiimet easkka geasi loahpas galget muitalit dán.
Muhto dáidá leat buoremus muitalit dál juo.”
Áhtoš-Ánde bisánastá geassit vuoiŋŋahaga.
Jietna lea linis go joatká, muhto čalmmit leat morašlaččat.

“Guhkesnjárga lea ieš earenoamáš dehálaš báiki.
Lea allabassi báiki.
Basimus min bassi báikkiin.

Dákkárat eai leat máŋga, ja mii atnit earenoamáš árvvus dan.
Sivvan dasa lea ahte njárgga juovain leat dološ hávdesajit.
Lea sámi noiddiid hávdádanbáiki.
Njárgageažis lea fas báiki gos mii ráhkkanahtiimet jápmán noiddiid maŋimuš mátkái ja agálaš vuoiŋŋasteapmái.
Mearraguovdi lea váruhan min ahte juoidá sáhttá dáhpáhuvvat doppe.
Mii eat dieđe mii, muhto mii fertet leat gergosat váldit vuostá dan mii boahtá."
Áhtoš-Ánde jurddašallá áigebotta, de dadjá nannosit: "Ja mii fertet bissehit dan dahje sin."
Áiginis soaigu fas sivvu.
Son dovdá gamus ahte Áhtoš-Ánddes lea riekta.
Mearraguovdi ii lean áitimin sin.
Dat dušše finai čájeheamen ahte sii fertejit várjalit Guhkesnjárgga.

Noaiddit ráđđádallet áigebotta vel.
Loahpaloahpas lea ášši čielggas.
”Mii leat gávnnahan ahte buohkat vuolgit Guhkesnjárgii ihttin vai buot mánát besset oahpásmuvvat Guhkesnjárgga čiegusvuođaide ovdalgo juoidá dáhpáhuvvá”, čilge Áhtoš-Ánde.
Son ii háliit eambbo dadjat.
Olbmot vuolgališgohtet, gii gosa.
 
Guhkesnjárga 
Áigin lea juo oaddán oanehaš go Tást boktá su.
Nieida lea duođalaš.

	“Mun fitnen olgun ja oidnen muhtin mánáid hoigamin vatnasa merrii,” son sovkala.
	Áigin lihkká, čipposta ja ruvve čalmmiid.
Áhtoš-Ánde ja Ánne-áhkku eaba leat goađis.
Iige Heammu.
Gosa bat sii leat jávkan?
	“Galle máná ban oidnet?” Áigin jearrá Tástes.
	“Guokte máná.
Oruiga leamen Heammu ja Iselin Janette.”
	Áigin geahččá Heammu oađđinsadjái.
Orru leamen dego Heammu livččii oađđimin roavggu vuolde.
Áigin beahká dohko.
Son lokte roavggu.
Dan vuolde ii veallá Heammu.
Son lea coggan sisteseahkaid ja biktasiid roavggu vuollái nu ahte orru leamen oađđi olmmoš doppe.
Ieš son lea vuolgán báhtui.
Áigin šuohkká.
“Naba Áhtoš-Ánde ja Ánne-áhkku? Leat go oaidnán sudno?”
	“In leat,” Tást vástida.
“In gávnna sudno gostege.”
Áigin coggá johtilit olgobiktasiid, čuožžila ja njáhká olggos.
Tást čuovvula.
Soai viehkaba goađis goahtái ohcamin ollesolbmuid, muhto ii gostege leat oktage.
Eará mánát leat oađđimin, dušše Iselin Janette lea maid jávkan.
“Soai leaba vuolgán mearraguovddi geahččat.
Gáfat go leaba jallat.
Moai fertejetne bissehit sudno,” dadjá Tást.

“Vuolgu baicce ohcat ollesolbmuid?” evttohallá Áigin.
“Ean astta.
Ean moai dieđe gos sii leat.
Moai dopme baicce Heammu-guoktá maŋŋái,” gohčču Tást.
Mánáguovttos viehkaleaba mearragáddái.
Uhca muorrafanas oidno guovdu gohpi.
Áigin seavvá dasa ja huikki son dáhttu sudno boahtit gáddái.
Heammu luoitá áirru ja seavvá ruovttoluotta.

“Soai eaba boađe ruovttuluotta.
Inge mun duostta suhkat maŋis, maid moai dahke?” jearrá Áigin.
Tást geahččá davás njárgii gos leat bassi hávddit ja báiki gos ráhkkanahttet jábmiid maŋimuš mátkái ja agálaš vuoiŋŋasteapmái.
“Mearraguovdi lea Guhkesnjárgga gáddeguoras.
Soai suhkaba dohko,” dadjá Tást jaskadit.

Soai eaba dárbbaš šat dadjat maidege.
Soai vilppasteaba dušše nubbái, ja viehkaleaba Guhkesnjárgga guvlui.
Lea čáppa geasseidja.
Goalki.
Beaivváš báitá davvin stuorra ábi badjel.
Go Áigin-guovttos  viehkaba guolbana mielde de soai boahtiba fargga dievá suoivanii.
Soai njuikuba vieltti bajás ja dievá ala.
Doppe beaivváš ges báitigoahtá njuolga ámadaju vuostá.
Soai eaba oainne maidge, muhto eaba beroš.
Lasiheaba baicce fártta beaivváža vuostá.
Fáhkkestaga Tást bisána.
Iige Áigin ádde manne.
Son čujuha beaivváža guvlui.
Davás.
Áigin lokte gieđa gállui ja suodjala čalmmiid beaivváža vuostá.
Dál son maid oaidná maid Tást lea áican.
Davábeale Ittársullo orru stuorra ránes dámpa.
Áigin dohppe Tást ja rohtte su fárrui stuorra geađggi duohkái.
Son dovdá galbmasa šávvamin gorudis.
Ii livčče eanebut suorganan vaikko livčče logi mearraguovddi oaidnán.
Mearraguovddi han Áigin vuordá ge áicat.
Muhto manne ipmašiid lea stuorra, ránes dámpa dáppe? Dáppe Ittársullo lahka? Juste bassi njárgga olggobealde? Dáppe gos eai leat makkárge ođđaáigásaš biergasat? 
Tást guovllasta várrogasat geađgge birra.
Son ii daja maidege.
Ámadadju lea duođas ja su čalmmit leat dego njulges sárgát.
Modji lea gal guhkkin eret go čalmmiiguin dárkilastá dámppa.
“Maidbat duot dámpa dahká dáppe”, son jearrá alddis eanet go Áiginis.
Áigin lea oaidnán dákkár dámppa ovdal, muhto ii muitte gos.
Das ii geargga dattetge smiehttat dađe eanet dál.
Meara alde soai gullaba Heammu-guoktá ollemin Guhkesnjárgii.

Soai lahkoneaba mearraguovddi mii velohaddá čáhcegierragis.
Mearraguovdi lokte oaivvi ja gaŋká.
Dat mulgu vuos mánáguoktái ja ráhkku no romet go livččii vejolaš.
Iselin Janette huikkáda ja Heammu reašká romet.
“Njoammilhiitta,” Heammu hárdá Iselin Janette.
“Don han gullet maid Áhtoš-Ánde dajai.
Dat han ii leat olbmuide várálaš,” Heammu árvvohuššá.
Ieš son huiká mearraguovdái.
Gohčoda dan stuorra, gáiggas romanassan ja dáhttu dan boahtit čájehit man fásti dat lea oaidnit.
Mearraguovdi orru áddemin Heammu.
Dat vuodjala lagabui ahte lagabui vatnasa, gitta dassái go lea dušše moadde mehtera eret.
Dat geahččá mánáguoktái ja ráhkku ođđasit iežas romimus muhkunšnjirguma.
Soalsi cirgu dan guoktá ala geat čohkkába fatnasis.
“Uu, eahk.
Váralaš vai ii.
Dat lea goitge skihkaheapmi ja váivi,” čierostuddá Iselin Janette.
Čábbát son dáhttu Heammu suhkat gáddái.
“In vel áiggo gáddái.
Dát han lea somá,” čaibmá Heammu.
Son burgá lumma ja gávdná šlenggona ja geađggi.
 Son bidjá geađggi sadjái ja joraha šleŋggona johtileappot ahte johtileappot gitta dassái go luoitá šleŋggongeaži ja diktá geađggi girdit.
Geađgi deaivá mearraguovddi gáibái.
Guovdi geahččá imašteaddji čalmmiiguin Hemmui, guhte johtilis suorpmaiguin bidjá ođđa geađggi šleŋggonii ja jorahišgoahtá ođđasit.
Vel oktii luoitá šleŋggongeaži  ja geđge ođđasit mearraguovddi.
Dán háve Heammu deaivá čalbmái.
Mearraguovdi huikkáda čoddatvehkii bákčasis ja buokčala.
	Heammu reašká.
“Ha, ha, ha.
De oidnet.
Ii mearraguovdi leat várálaš.
Baicce obba árgi.” 
Heammu buorre miella ii bistte guhká.
Fatnasa vuolde álgá duoldat ja fáhkka mearra dego jávká sudno vuolde.
Fanas orru gopmáneamen ja mánáguovttos gahččaba ruossalassii bodnái.
“Vuoi gáfat, dat lokte munno iežas oivviin,” bišku Iselin Janette.
Vanas sugada ovddos maŋos oanehaččat.
Soai geahččaleaba čuožžilit, muhto eaba nagat čohkkeditge.
De vanas vuolgá hihtásit maŋos moadde mehtera, ja de vuolgá johtui ovddosguvlui olles leavttuin.
 Fanas girdá.
Mearraguovdi šlivge dan garrasit fiervái.
Báktegátti vuostá beaškkiha ja vanas lea cuovkanan.
Heammu fierrala bávtti mielde merrii.
Iselin Janette ges girdá fatnasis bávtti badjel.
Son fierrala fástit stuorra geađggi njeaigga, ja bávččagahttá oaivvi nu ahte varra golgá.

Tást ja Áigin guođđiba iežaska dorvvu ja bidjaleaba olles leavttuin nuppi mánáguoktá guvlui.
Heammu lea váigadis dilis ja viggá gáddái beassat.
Rávdnji lea gáddeguoras garas, ja son vuodjá buot searaiguin.
Muhtin keaillas son čárve iežas gitta báktái.
Mearra lea bassan bávtti buhtisin ja guođđán ruonas njaláhas njivlli.
Heammu ii beasa ceakko bávtti bajás.
Son gahččá juohke háve go geahččala beassat bajás.

Mearraguovdi fuobmá su ja ráhkku romet.
Dat njabbá – bealjit ceaggájit – ja de buokčala.
Heammu bišku jápmagielain.
“Geige gieđa deikke johtilit, dás lea hoahppu,” gullo Heammu bajábealde.
Áigin lea njiedjan bávtti mielde ja doallá iežas ovttain gieđain gitta báktesálvvus.
Nuppi gieđa son geige suorganan Hemmui.

Heammu dohppe gieđa ja geahččala beassat bajás.
Moddii juolgi njabirda go Heammu massá coavcci njaláhas debbuin.
Áigin ii luoitte su, muhto geassá buot fámuinis nuppi gándda bajás.
Juste dalle ihtá fas mearraguovdi čáhcegierragii ja hámsu doppe gos Heammu lei čužžon.

Heammu njuike ja Áigin rohtte nu garrasit go beare veadjá.
Heammu gávdná coavcci ja Áigin doallá su gieđa.
“Ii gánnet dás vuordit.
Mearraguovdi boahtá ruovttuluotta,” dadjá Áigin.
Son lokte iežas vieltti bajás ja geassá Heammu maŋis.
Heammu beassá julggiid ja gieđaid ala ja ovttas gánddaguovttos gizzuba olles fárttain bávtti bajás ja njuikeba dorvui geađggi duohkái.
Doppe čohkkába Iselin Janette ja Tást.
Iselin Janettes lea fasttes hávit oaivvis, muhto son ii vardde šat.
Áigin geahččá Tástii.
Soai eaba daja maidege nubbi nubbái.
Das livččii dehálet hálešteapmi.
	“Don galggat átnut mearraguovddis ándagassii,” Áigin gohčču Heammu.
Heammu geahččá sutnje, iige oro áddemin mas Áigin hállá.
	“Don leat hárdán ja givssidan mearraguovddi, jos it áno ándagassii, de šaddá mearraguovddi máddu čuovvulit du agibeaivvi,” čilge Áigin.
Son lea ain suhtus, muhto fuobmá ahte Heammu lea jámas suorganan ja ádde ahte son ferte doalahit iežas.
Heammu gaifá guhká Áiginii.
Dasto son dušše geahčasta Tástii ja Iselin Janettii.
Heammu oaidná ahte buohkat leat ovttaoaivilis.
Heammu lea čađa njuoskan ja nu suorganan ahte ii oaččo sáni vuolgit njálmmis.
Bánit cielkkistit ja son vavddada: “a, a, a, a, a,” go beahká geađggi birra meara guvlui.
	“Á, á,á á, ándag, ggggg asssiiii,” son viimmát veadjá dadjat.

	Mearraguovdi bisána vuojadallamis ja ráfu go gullá ándagassii átnuma.
Dat geahččá stuorra čalmmiiguin Hemmui.
Jietna ii gullo, dattetge lea dego Heammu lea háleštallagoahtán mearraguvddiin.
Mearraguovdi álle oaivvi ja lokte gáibbi.
Heammu ge nivkala mearraguovdái.
De mearraguovdi lokte oaivvi ja deške dan merrii nu ahte čáhci riššá.

 
Falleheapmi
Viimmat Heammu jorgala eará mánáide ballán čalmmiiguin.
“Mearraguovdi dadjá min leat stuorra váras dál”.
Eambbo ii geargga čilget ovdalgo issorasat bávkkiha.
Oanehaččat lea jaskat ovdal go áimmus šuvvá ja ohpihii bávkala.
De bávká ođđasit ahte ođđasit.
Miehta njárgga bávká.
Ovdal bávkalemiid gullojit šnjirgganasat.
De álddagastá ja bávkkiha.
Eana ja geađggit girdet duohkot deikke.
Bákti doarggista ja luovos geađggit fierralit.
Mánát náđđot geađggi duohkái, ja dollet beljiid ovddas.
Ii oktage ádde maidege.

“Mearraguovdi dajai ahte ránes dámpa lea váralaš midjiide, ja dat ráfehuhttá su maid,” čilge Heammu go bávkaleamit ja billisteamit viimmat nohket.
	“Soahteveahka,” dadjá Tást.
	“Nu fal,” nanne Áigin.
Son muitá gos son lea oaidnán dákkár dámppa.
Soahteveaga ruovttusiiddus interneahtas.
“Lea mearrasoahteveaga mohtortorpedofanas.
Muhto manne bat dat boahtá deikke bombet Ittársullo? Mun goit lean atnán dan máilmmi ráfáleamos báikin,” Áigin dadjá.
“Muhto.
Danne sii leatge boahtimin deikke,” dadjalastá Iselin Janette guhte lea orron jaska dan rájes go bávččagahtii oaivvi.
“Sii lávejit bombet dákkár báikkiid,” son čilge.
“Sii almmuhit dušše ahte ii leat lohpi vuolgit muhtin báikái, ja de sii báhčigohtet dohko.
Áhkku lea bajásšaddan diekkár báikkis gosa soahtefatnasat ja girdit lávejit báhčit.
Go sii leat geargan báhčimis, de beassá fas guovllus fitnat.
Dalle leat máŋgga sadjái báhcán romes bombarokkit, eana ja šattut leat buollan ja eallit leat bálton.”
Áigin lea ollásit suorganan.
Dattetge son njáhká geađggi birra ja guovlá maid dámpa dál bargá.
Dat lea guhkkin eret ja vuodjá garra leavttuin davás.
Mánát ráđđádallagohtet maid dál barget.

“Jos jorgala, de dat boahtá ruovttuluotta.
Ii dat gal leat ná johtilit geargan báhčimis”, čilge Iselin Janette.

Áigin evttoha viehkalit báhtui.
Su mielas livččii buoremus viggat gádjut iežaset heakka dál.
Muhto dasa eai mieđit nuppit mánát.
“Mii eat sáhte diktit dákkár bahádahkkiid bilidit olles Guhkesnjárgga.
Dathan lea bassi báiki.
Vuolgot njárgageahčái.
Gal dat heitet báhčimis go oidnet min,” evttoha Tást.

“Dat gal orru leamen menddo váralaš.
Jos eai oainne dahje eai beroš, de mii deaivvahallat bombbaide,” váruha Áigin ráđeheamet.
Son ii leat goassege ná ballan.
Son dadjá alcces ahte ii dárbbaš ballat eará go balus.
Muhto son ii nagat jáhkihit iežas.
	
Heammu gaskkalduhttá Áigin-guoktá: “Mii dáhttut mearraguovddis veahki.”
Eará mánát gehččet sutnje oanehaččat jávohaga.

	
“Maid bat don smiehtat.
Mo bat mearraguovdi sáhtášii min veahkehit? Dat han soaitá ain fuones mielas du geađgešleŋggona dihte,” eahpida Áigin.
Son duođaid ii ane Heammu evttohusa ávkin, ja háliidivččii baicce oažžut buohkaid eret Guhkesnjárggas.
“Jos áigubehtet maidege dahkat, de galggašeiddet johtilit hutkat dan.
Dámpa lea jorgalan ja boahtá olles leavttuin ruovttoluotta,” dadjá Iselin Janette.
Nuppit mánátge guvlet davás.
Dámpa lea ain guhkkin, muhto dál juo oidnet kanovnnaid čielgasit.
Ii leat eahpádus.
Soahteveahka áigu ohpihii fallehit Guhkesnjárgga.
Heammu ii vuordde šat.
Son beahká bávtti ala meara guvlui.
Earát báhcet geađggi duohkái vuordit.
“Mearraguovdi, mearraguovdi.
Boađe deikke.
Don fertet veahkehit min,” čeargu Heammu.
Ii ádján guhká ovdal go mearraguovddi oaivi ihtá čáhcegierragii, muhto mánáide geat leat vuordimin, áigebottaš dovdo dego olles beaivvi.

Heammu geahččá mearraguovdái ja mearraguovdi geahččá duođalaččat Hemmui.
Áigebotta soai geahččaba goabbat guoimmiska dárkilit.
De Heammu nivkala ja mearraguovdi lokte stuorra oaivvi ja deaškala dan merrii nu ahte rišaha čázi gitta gáddái.
Dasto dat buokčala.
Seammá čalbmeravkaleamis gullo šuvva áimmus ja čuovvovaš sekunddas bávkala ohpihii issorasat.
Ii bávkkas leat mearraguovddi sivva.
Dámppas lea soahteveahka fas álgán báhčit Guhkesnjárgii.
Ovdalgo nuppes bávkkeha lea Heammu beassan dorvui geađggi duohkái ovttas eará mánáiguin.
Bombbat gahččet ahte gahččet Guhkesnjárgii.
Bákti doarggista.
Eana ja geađggit girddašit ovttatláhkai áimmu čađa.
Šuvvá, šnjirrá ja bávká oruskeahttá.
Mánnáriebuide ii leat eará maid dahkat go náđđut ja doallat gieđaid beljiid ovddas.
Muhto fáhkka jaskkoda.
Bombbat eai gahča, iige eana doarggis.
Mánát dollet vel beljiid ovddas guhká.
Sii gehččet guđet guimmiidasaset.
Eai jáhke bombemis lea dál juo loahppa ovdal go Heammu moddjá.
Son lokte gieđaid áibmui ja bišku.
	
“Mii lea dáhpáhuvvan? Manne heite dál juo báhčimis?” Áigin jearrala.
“Maid don hállet mearraguvddiin?” Tást ges imašta.
Heammu hásttuha earáid fárrui geahččat mii dáhpáhuvvá, ja sii guđđet dorvvu geađggi duohken ja mannet dievá ala.

Dámpa lea belohahkii gopmanan, ja govdu siiddu alde.
Stivrranviessu ja stivli lea čázi vuolde.
Sii oidnet soalddáhiid heakkaheađis heaŋgámin fanasravddas.

Áigin suorgana ohpihii.
Nuppit mánátge árkkášit olbmoriebuid dámppas.
Eai háliidan lábmet dahje goddit geange.
Sii han dušše háliidit bissehit bombema.
Mobat sáhtii mannat ná boastut?
Dalle dáhpáhuvvá juoidá dámppain.
Hihtásit dat jorragoahtá.
Stivli loktana eret čázis.
De stivranviessu oidnošgoahtá.
Go fanasravda loktana eret čázis leaktu lassána ja dámpa jorrá lossa lihkastagain nuppi beallái.
Dasge orru vitnjut áigebotta ovdal go jorrá ruovttoluotta.
Go dámpa heaitá jorramis, mánát gilljot Guhkesnjárggas.

“Mearraguovdi.
Mu sáŋgár,” illuda Heammu.
Earát eai oro riekta áddemin maid Heammu lea hálahan mearraguovddi dahkat.

“Gal han mearraguovdi lea stuoris, muhto ii songe nu stuoris ahte sáhttá gomihit diekkár soahteveaga dámppa,” nágge Áigin.
Heammu dušše mojohallá.
“Dámpa han lea máŋgga geardde stuorát go mearraguovddi.
Mo bat dat biđii dámppain?” imašta Iselin Janette.
	
Tástge dušše mojohallá: “Mearraguovdi han lea ealli, ja mii sáhttá dáhpáhuvvat jos ii gudnejahte ealli máttu?” son jearrá diđovaččat das ahte ieš diehtá vástádusa.
“Juste fal,” nanne Heammu.
“Muittuhin mearraguovddi ahte songe máhttá veahki dáhttut iežas máttuin.
Dál soahteveahka beasai vásihit mo geavvá go givssida muhtima guhte lea stuorát go sii.” 
Ábis ii leat dát dráma áibbas meattá.
Guhkesnjárggas mánát oidnet mo mearraguovddi máddu ohpihii ahte ohpihii norddada dámppa gitta dassái go son lea hoigan dan guhkkin eret Ittársullos.

“Dat ii boađe ruovttoluotta,” dadjá Áigin.

“Ii dieđusge,” nanne Iselin Janette.
“Ii oktage olmmoš duostta dadjat ahte sii leat ihttohallan mearraguovdái.
Buohkat han atnet sin dasto oba jallan.
Dat baicce čilgejit ahte Ittársuolu ii heive bombenbáikin eará siva geažil.”
 
Goahtegilážis
Buot ollesolbmot leat olgun go mánát jovdet goahtegilážii.
Sii muitalit iežaset lean eahkedis fitnan sieiddi luhtte čohkkemin searaid.
Máhcadettiin Goahtegilážii sii fuobmájedje ahte njeallje máná ledje jávkan.
Dattetge ii leat oktage suhttan.

Áhtoš-Ánde sallu juohke áidna máná ja rábmo sin.
“Mii leat čuvvon din dan rájes go Áigin gájui Heammu ja Tást bissehii Iselin Janette vara.
Dan rájes leat oaidnán maid dii lehpet bargan.
Gal dii gusto lehpet dál juo oahppan eambbo go maid mun livččen vuordán din oahppat olles geasis.
Dii lehpet gádjon Guhkesnjárgga billisteamis.”
Čuovvovaš beaivvi lea ilolaš joavku jođus Guhkesnjárgii.
Dál mánát áigot oahpásmuvvat albmaláhkái dan bassi báikái.
